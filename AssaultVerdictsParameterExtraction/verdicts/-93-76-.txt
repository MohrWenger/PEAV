ת"פ (מחוזי ב"ש) 76/93 מדינת ישראל נ' סלימאן אל-עביד (פורסם בנבו, 22.11.1994)
____________________________________________________________________________________________________ www.nevo.co.il ____________________________________________________________________________________________________ תפ (ב"ש) 76/93 ‏ ‏ מדינת ישראל נ' סלימאן אל-עביד ____________________________________________________________________________________________________
בתי המשפט
בית-משפט המחוזי בבאר-שבע
ת"פ 76/93
בפני:
כב' סגן הנשיא ג' גלעדי כב' השופט צ' סגל כב' השופט נ' הנדל
תאריך:
22/11/1994
מדינת
ישראל
בעניין:
המאשימה
עו"ד ז' למפ
ע"י
ב"כ
נ  ג  ד
סלימאן
אל-עביד
הנאשם
עו"ד
א' פלדמן
ע"י ב"כ
הכרעת-דין [הגלגול הראשון]
השופט גלעדי 1.    בתיק זה, הוגש כתב אישום, המייחס לנאשם עבירת אינוס ועבירת רצח.
2
חקיקה שאוזכרה:
פקודת הראיות [נוסח חדש], תשל"א-1971: סע'  12 חוק העונשין, תשל"ז-1977 חוק סדר הדין הפלילי [נוסח משולב], תשמ"ב-1982 חוק-יסוד: כבוד האדם וחירותו חוק יסודות המשפט, תש"ם-1980
.
--- סוף עמוד  1 ---
ספרות: א' ברק, פרשנות במשפט, כרך ב, פרשנות החקיקה (התשנ"ג)        רקע כללי השאלה העיקרית, בקליפת אגוז, שעלינו להכריע בה, היא, אם יש לייחס מהימנות ומשקל להודאותיו של הנאשם בפני חוקרי המשטרה ובפני מדובב שהוכנס לתא המעצר, בו היה הנאשם.
בא-כוח הנאשם טען בפנינו, שאין לייחס כל משקל, להודאותיו של הנאשם במשטרה. לא נטען בפנינו, כי הודאותיו של הנאשם במשטרה, הוצאו ממנו בלחץ, או באמצעים פסולים אחרים. בא-כוח הנאשם, לא התנגד הגשת הודאותיו של הנאשם במשטרה ולא ביקש לקיים משפט זוטא בקשר לקבילות הודאות אלה.
אין גם מחלוקת שהנאשם הודה הן בפני המדובב והן בפני חוקרי המשטרה, שהוא אנס ורצח את חנית קיקוס. אולם, טען בא-כוח הנאשם, כי בשל מצבו השכלי והנפשי של הנאשם, הוא הודה בדברים שלא עשה ועשה זאת, כדי לרצות את החוקרים.
על-כן, השאלה העיקרית, במשפט זה, היא, מה המשקל ומה היא מידת המהימנות, שיש לייחס, להודאותיו של הנאשם במשטרה ובפני המדובב.
שאלה נוספת, שיש להשיב עליה, היא, אם ישנה ראיה נוספת המהווה את ה"דבר מה הנוסף", הדרוש, כדי להרשיע את הנאשם על-פי הודאתו, שניתנה מחוץ לכותלי בית המשפט.
שאלה זו, מקומה וזמנה יגיעו, רק אם ייקבע שיש לייחס משקל, להודאותיו של הנאשם במשטרה.
3.    העובדות חנית קיקוס (להלן: "חנית") נולדה ביום 23/10/1976. היא התגוררה בעיירה אופקים ביחד עם הוריה, דולי ורפי קיקוס. חנית הייתה הבת הבכורה להוריה. היא הייתה תלמידה בבית הספר "מרחבים".
ביום 10/06/93, הייתה חנית בת שש-עשרה ושבעה וחצי חודשים. באותו יום, חל יום ההולדת של חברה אורן כהן, שהתגורר בבאר-שבע.
חנית ואורן, קבעו מראש, כי חנית תגיע, באותו יום, בשעה 20:00 בערב, לביתו של אורן בבאר-שבע, כדי להשתתף במסיבת יום הולדתו של אורן.
אורן היה אז חייל בשירות חובה והוא שוחח באותו יום, בטלפון, סמוך לשעה 14:00, עם חנית ושניהם סיכמו שחנית תגיע לביתו באותו ערב.
אורן תכנן מסיבה בביתו, בהשתתפות הוריו, שכניו ומספר חברים.
חנית דאגה לקנות לאורן, מבעוד מועד, מתנות לכבוד יום הולדתו והמתנות היו: מצית וחולצה.
--- סוף עמוד  2 ---
סמוך לשעה 18:00, באותו יום, חזרה חנית לביתה, התקלחה והתלבשה וביחד עם חברותיה אושרית מוריס והילה אבוטבול והחבר של הילה, חיים בן-סולומון, נסעו כולם, במכונית פרטית, שנהג בה חיים בן-סולומון, ושהייתה שייכת לאחיו של חיים בן-סולומון, לכוון תחנת הטרמפים ("טרמפיאדה" - בלשון העדים), ביציאה מאופקים.
חנית, היא שביקשה להביאה לאותה תחנת טרמפים (עדות חיים בן-סולומון, בעמוד 12, שורות 9 ,8).
תחנת הטרמפים ביציאה מאופקים, סמוכה לתחנת האוטובוס הנוסע מאופקים לבאר-שבע.
חיים בן-סולומון הביא את חנית לתחנת הטרמפים והוריד את חנית שם, סמוך לשעה .19:45
באותו זמן, עדיין לא הייתה חשיכה, והחלו הדמדומים.
חנית אמרה לחברתה הילה, כי היא מתכוונת להגיע לבאר-שבע בטרמפים והילה נתנה לחנית 10 ש"ח, כדי שחנית תיסע באוטובוס. חנית השיבה לה, שהיא תיסע לבאר-שבע בטרמפים ותחזור מבאר-שבע באוטובוס האחרון, היוצא מבאר-שבע לאופקים, בשעה .22:30
אושרית מוריס, קבעה עם חנית, שהיא תישן באותו לילה בביתה של חנית.
כיון שאושרית התביישה להיכנס לבדה לביתה של חנית, קבעו אושרית וחנית שהם ייפגשו בשעה 23:30, באותו לילה, בבית התרבות באופקים, לאחר שחנית תחזור מהמסיבה בבאר-שבע.
לאחר שחנית ירדה מהמכונית הפרטית, שהביאה אותה לתחנת הטרמפים, ביציאה מאופקים, הסתובב הנהג חיים בן-סולומון סיבוב פרסה, כדי לחזור לאופקים.
הילה אבוטבול, שישבה במכונית הפרטית, הספיקה לראות שהגיע אוטובוס מאופקים ועצר בתחנה, אולם חנית לא עלתה באוטובוס זה, אלא נוסעת אחרת, שחיכתה בתחנת האוטובוס - והיא הייתה האדם היחידי פרט לחנית שחיכתה באותה תחנה - עלתה לאוטובוס וחנית נשארה בתחנה.
מיק שכיני, בחור בן 18, שלמד עם חנית באותו בית ספר, עבר ליד תחנת הטרמפים, במכונית, שנהג בה אביו. הוא זיהה את חנית, עומדת לבדה באותה תחנת הטרמפים, ביציאה מאופקים.
השעה הייתה 20:10 (עמ' 98).
מיק שכיני היה האחרון שראה את חנית (בשלב זה, אינני מתייחס לגרסת הנאשם).
חנית לא הגיעה לביתו של חברה אורן, כפי שהשניים קבעו מראש. על-כן יצא אורן מביתו וחיפש את חנית בתחנה המרכזית בבאר-שבע ובתחנת הטרמפים בבאר-שבע. משלא מצא את חנית, התקשר אורן בטלפון לביתה של חנית באופקים ושם נאמר לו שחנית יצאה מביתה.
אושרית המתינה לחנית, בבית התרבות באופקים.
בשעה 23:30, ומשלא הגיעה חנית, חיפשה אושרית את חנית במקומות אחרים באופקים וכאשר גם באותם מקומות, לא מצאה את חנית, הלכה אושרית לכוון ביתה של חנית, ושם המתינה מחוץ לבית. אמה של חנית, דולי, יצאה החוצה ואושרית סיפרה לה, שחנית לא הגיעה לפגישה.
אושרית נכנסה לבית הורי חנית והלכה לישון ואמה של חנית המתינה לה עד השעה 02:30 אחר חצות הלילה. אמה של חנית נרדמה ובשעה 05:45 התעוררה והלכה לחדרה של חנית,
--- סוף עמוד  3 ---
ומשראתה שחנית איננה, העירה את בנה אבי וסיפרה לו שחנית לא חזרה. אז סיפר אבי לאימו, שבשעה 21:30 התקשר החבר של חנית, והודיע שחנית לא הגיעה אליו וכן התקשר אותו חבר מאוחר יותר ושוב הודיע שחנית לא הגיעה.
אימה של חנית התקשרה לבעלה, למקום עבודתו וסיפרה לו, שחנית לא חזרה הביתה וגם לא הגיעה לחברה בבאר-שבע. תחילה, חיפשו הוריה של חנית, את חנית אצל חברותיה, ומשחיפושים אלה, לא נשאו פרי, פנו לתחנת המשטרה באופקים, והודיעו שחנית נעדרת.
מאותו יום, 10/06/93, לא נתקבל כל אות חיים מחנית. היא לא התקשרה בטלפון, לא כתבה מכתב, ולא נמצאה עד עצם היום הזה.
המשטרה פתחה בחקירה ובשלב הראשוני, לא היה בידי המשטרה, כל קצה חוט, שיוכל להובילה לכוון מסוים. המשטרה לא הוציאה מכלל אפשרות, שחנית התאבדה, או נחטפה על רקע פלילי או בטחוני.
פורסמו ידיעות בעיתונים על היעלמותה של חנית וגם תמונתה התפרסמה, שמא מישהו ראה אותה ויוכל לדווח למשטרה. נתקבלו ידיעות שונות במשטרה, שכולן נבדקו ואף אחת מהן, לא הובילה לפתרון התעלומה.
המשטרה פעלה גם במישור המודיעיני, אולם גם ממקור זה, לא צמחה הישועה.
4.    הנאשם נולד בשנת 1949, והוא היה כבן 44 ביום שנעלמה חנית. הנאשם גר ביישוב רהט שליד באר-שבע, הוא נשוי ואב לילדים.
הנאשם עבד, במועד היעלמותה של חנית, באתר האשפה הקרוי "דודאים".
אתר זה, אינו רחוק מאופקים. לאתר דודאים מגיעות משאיות אשפה מהאזור, כולל מאופקים. המשאיות שופכות את האשפה בתוך האתר.
הנאשם מפעיל שופלדוזר בתוך האתר. הנאשם הוא עובד של הקבלן סעיד סלימאן אל-רומיילי. תפקידו של הנאשם הוא לדחוף את האשפה בעזרת השופל שהוא מפעיל, ליישר אותה, לסדר אותה ואחר-כך לכסות את האשפה באדמה, גם זאת בעזרת השופל.
הנאשם עבד כשנה וחצי עד שנתיים באותה עבודה ובאותו מקום, עד שנעצר. רוב הזמן עבד הנאשם, במשמרת לילה, היינו: מחצות הלילה ועד השעה 06:30. (עדות הקבלן אל-רומיילי בעמוד 174).
באתר הדודאים עובדים בשתי משמרות: משמרת בוקר, מהשעה 06:00 עד 14:30 ומשמרת לילה המתחילה בחצות ועד השעה 06:30 בבוקר.
משעה 14:30 עד חצות הלילה, אין בדרך כלל פעילות באתר הדודאים (עמ' 174 שורה 29), אולם יש שם שומר שתפקידו לשמור על הציוד הנמצא במקום.
מסביב לאתר הדודאים יש גדר ובכניסה יש שער מברזל, המורכב משתי דלתות. את השער סוגרים בעזרת מנעול. ההוראה לשומר היא לפתוח את השער שוב, בדיוק בחצות הלילה ולא לפני כן.
סמוך לחצות הלילה, מגיעות משאיות עם מטען אשפה והן ממתינות ליד השער, מבחוץ, עד לחצות, שאז פותח השומר את השער.
הנאשם, שיש לו מכונית פרטית, היה נוסע במכוניתו, עד לחצר ביתו של מעבידו. שם הוא היה משאיר את מכוניתו ולוקח את המכונית המסחרית של מעבידו שחנתה ליד בית המעביד, ומגיע במכונית זו לאתר הדודאים, סמוך לחצות הלילה.
--- סוף עמוד  4 ---
מסעוד אזולאי, עובד כנהג משאית, במועצה המקומית אופקים. תפקידו, בין השאר, להביא את משאית האשפה לאתר הדודאים ולשפוך את האשפה במקום.
בכל יום, מגיע מסעוד אזולאי, עם משאיתו, לאתר הדודאים, סמוך לחצות הלילה, ממתין בחוץ, עד לפתיחת השער, וכאשר נפתח השער הוא נכנס עם משאיתו לאתר.
מסעוד אזולאי, גר באופקים וביתו נמצא מול בית משפחת קיקוס.
ביום חמישי 10/06/93, הוא היום, בו נעלמה חנית, הגיע מסעוד אזולאי לאתר הדודאים בשעה 23:45 (עמוד 205 שורה 15) ומצא את שער הכניסה נעול. הוא המתין ואף צפר במכוניתו, אולם איש לא הגיע לפתוח את השער. רק בשעה 00:05, הגיע השומר שחאדה, פתח את השער, ואיפשר למשאיתו של מסעוד להיכנס.
שחאדה אמר לאזולאי, שיסע עד לבור של המזבלה, ששם שופכים את האשפה, ויגיד לנאשם, הנמצא שם, שיחזור לשומר ויקח את השופל, הנמצא ליד המחסן של השומר (עמ' 205 שורה 24). מסעוד אזולאי, נסע עד למקום שפיכת האשפה, שהיה מרוחק כ-400 מטר משער הכניסה לאתר, שם הוא מצא את הנאשם, יושב בתוך מכונית מסוג "טרנספורטר", השייכת למעבידו של הנאשם. מסעוד התפלא, שהנאשם נמצא, ליד מקום שפיכת האשפה, ללא השופל ושאל את הנאשם:
"מה קרה? זרקו אותך מהבית, אתה לא יכול יום אחד, לא להריח את הזבל". (עמ' 205 שורה 26).
בתגובה ענה לו הנאשם:
"מה אני אעשה, שהחבר שלי מזיין, אני אפריע לו?". (עמ' 206 שורה 7).
במילים "החבר שלי", התכוון הנאשם, לשומר שחאדה.
לאחר מכן, כוון הנאשם את אזולאי, למקום שפיכת האשפה, מסעוד אזולאי שפך את האשפה וחזר לביתו.
למחרת, ביום ששי, ראה מסעוד אזולאי ניידות משטרה ליד בית משפחת קיקוס ונודע לו על היעלמותה של חנית. הוא נזכר, שיום קודם לכן, אמר לו הנאשם, ששחאדה השומר שוכב עם בחורה ולכן הנאשם לא לקח את השופל למקום שפיכת האשפה. אזולאי הסיק שאם הנאשם אמר לו, שהשוטר "מזיין", הוא לא התכוון לאשת השומר, שכן אין משתמשים במילה זו, לגבי האשה החוקית, אלא לגבי מישהי אחרת.
נדלקה בראשו של מסעוד אזולאי, נורה אדומה, שמא אותה בחורה, ששחאדה שכב איתה - לפי דברי הנאשם - היא אותה חנית, שכולם מחפשים.
במוצאי שבת, היינו: יומיים לאחר היעלמותה של חנית, חזר מסעוד אזולאי, עם משאיתו לשפוך את האשפה באתר הדודאים, אולם הנאשם לא היה באתר. למחרת, ביום א' 13/06/94, ניגש מסעוד אזולאי, מיוזמתו, לתחנת המשטרה באופקים, וסיפר את מה שאמר לו הנאשם, ביום חמישי.
השוטר ששמע דברים אלה, לא ייחס להם חשיבות רבה, כך התרשם אזולאי (עמ' 207 שורה .(36
באותו יום א' בלילה, שוב הגיע מסעוד אזולאי, עם משאיתו, לאתר הדודאים, כדי לשפוך את האשפה. הוא הגיע, בין השעות 23:45-23:30 ומצא את שער הכניסה של האתר פתוח. הוא הגיע למקום שקילת המשאיות, הנמצא ליד צריף (בלשון העדים: בוטקה) השומר. שחאדה הזמין את אזולאי וצוותו לשתות איתו תה, דבר שלא היה יוצא דופן, ביחסים שביניהם.
--- סוף עמוד  5 ---
אזולאי נעתר להזמנה ומצא גם את הנאשם במקום. הנוכחים שתו תה והתפתחה שיחה בנושא חנית. הנאשם אמר לאזולאי, בהמשך השיחה:
"תבדוק אצלך, אולי הבאת אותה בזבל". (עמ' 208 שורה 15).
ביום שישי שלאחר מכן, ה-18/06/93, הוזמן אזולאי שוב למשטרה. נגבתה ממנו עדות נוספת ושוב נגבתה ממנו עדות, ביום א' שלאחריו (20/06/93).
כאשר עדויות אלה, של אזולאי, נבדקו על ידי חוקרי צוות החקירה המיוחד, התעורר החשד כלפי השומר שחאדה, לאור דברי הנאשם לאזולאי, שהשומר שכב עם בחורה, באותו יום חמישי, שבו נעלמה חנית.
לפיכך, הוחלט לחקור את הנאשם, כעד. החוקר עמוס עזריה, נשלח לביתו של הנאשם ביישוב רהט.
ביום 18/06/93, הגיע רב סמל עמוס עזריה ליישוב רהט ושאל על הנאשם.
אדם הצביע לו על הנאשם, שהיה בקירבת רכבו הפרטי. עזריה ניגש אל הנאשם ושאל אותו אם הוא סלימאן אל-עביד, והנאשם השיב בחיוב. על-פי גרסת עזריה בבית המשפט, אמר לו הנאשם, באותו מעמד:
"ידעתי שתבואו אליי". (עמ' 233 שורה 15). הנאשם נלקח למשטרה ונגבתה ממנו עדות. עזריה הבחין שרכבו הפרטי של הנאשם הוא מהפירמה "סובארו" בצבע כחול. למשטרה היו ידיעות, עוד קודם לכן, שבחור שלאומיותו ערבית, מסתובב באופקים במכונית סובארו בצבע כחול ומנסה לקשור קשרים, עם בחורות יהודיות.
הנאשם נעצר ונחקר, כאשר בשלב הראשוני, ראו בו החוקרים כעד בלבד.
גם השומר שחאדה מוחמד בחרי (להלן: "שחאדה") נעצר ונחקר.
שחאדה הכחיש, שהוא קיים יחסי מין, עם בחורה כלשהי, ביום ה' 10/06/93, אם כי סיפר, שמפעם לפעם, אשתו, מבקרת אותו, במקום עבודתו. (עמ' 229 שורה .(10
אולם, שחאדה העיד, כי ביום שנעלמה חנית, הגיע הנאשם, לאתר הדודאים, שלא כמנהגו, בשעה 22:30, במכוניתו הפרטית, נכנס לאתר, אמר לשחאדה, שהוא הולך לבדוק את כמות האשפה, במקום שפיכת האשפה, שהה זמן קצר באתר, שטף את מכוניתו ויצא מהאתר באומרו לשחאדה, שיחזור לעבודתו, כרגיל, בחצות הלילה.
חוקרי המשטרה הסיקו, כי המפתח לתעלומת העלמה של חנית מצוי בשחאדה ובנאשם והיות ושנים אלה, הכחישו כל קשר לחנית ולהיעלמותה, הזמין ראש צוות החקירה, סגן ניצב אבוקסיס, מדובב, באמצעות שירות הביטחון הכללי. המדובב שכינויו, אבו נאסר, עבד כמדובב בשירות השב"כ.
היינו: תפקידו היה לשבת במעצר ביחד עם חשודים, להציג עצמו כעצור ולנסות להוציא מהם ידיעות.
ביום 22/06/93, היינו: ארבעה ימים לאחר שנעצר הנאשם, הוכנס המדובב לתא המעצר, שבו ישב הנאשם.
כדי ליצור אמינות, לגבי עובדת היותו של המדובב עצור, הוכה המדובב לעיניו של הנאשם, על ידי השוטרים, והמדובב הציג עצמו בפני הנאשם, כגנב רכב שנתפס בעת ביצוע עבירה ("נתפס על חם").
--- סוף עמוד  6 ---
המדובב הוכנס לתא המעצר, בו ישב הנאשם וישב עימו שבע שעות בתא ולמחרת שוב ישב עימו כשמונה שעות וכן ישב איתו יום נוסף (עמ' 303 שורות 14-12).
המדובב פתח בשיחה עם הנאשם, בנושאים כלליים ואחר-כך, עברו השניים לשוחח, על סיבת מעצרו של הנאשם. השיחות בין המדובב והנאשם הוקלטו.
בשיחות אלה, הודה הנאשם בפני המדובב, כי הוא לקח את חנית בטרמפ, אנס אותה, הרג אותה והשליך את גופתה (עמ' 304 שורות 12-10).
המדובב דווח לחוקרים שהנאשם הודה בפניו, והחוקרים הוציאו את הנאשם לחקירה נוספת ומבלי לומר לו, שהם יודעים, מפי המדובב, שהנאשם הודה, חקרו אותו פעם נוספת. הנאשם הודה שוב במעשה, בפני סגן ניצב אלברט אבוקסיס וכן הודה פעמים נוספות בחקירות נוספות, בפני חוקרים אחרים, חקירות שרובן גם הוקלטו.
בשלב מסוים, ביקר אצל הנאשם במעצרו, עורך דינו מר ש. זילברמן ולאחר ביקור זה, אמר הנאשם לחוקריו, כי כל מה שאמר להם, כאשר הודה, היה שקר, אולם גם אחרי אמירה זו, חזר הנאשם וקשר עצמו לביצוע העבירות המיוחסות לו.
הנאשם גם השתתף בשני שחזורים, שצולמו והוקלטו וגם בשחזורים אלה, הודה הנאשם, בכך שאנס והרג את חנית.
למען שלמות התמונה, יש לציין בהקשר זה, כי המדובב הוכנס גם לתא המעצר, בו ישב שחאדה, וניסה גם להוציא ממנו, עובדות, הקשורות להיעלמותה של חנית, אולם שחאדה, המשיך לטעון גם בפני המדובב, שאין לו כל קשר למקרה.
החוקרים לא הסתפקו בהודאות של הנאשם והם רצו למצוא את גופתה של חנית. מציאת הגופה של חנית, הייתה חשובה לחוקרי המשטרה משני טעמים:
הטעם הראשון הוא, שאם חנית אמנם נרצחה, מן הראוי להביאה לקבר ישראל. הטעם השני הוא, שאם הנאשם יצביע על המקום בו הניח את גופתה והגופה תמצא באותו מקום, לא יהיה ספק, שהנאשם הוא שהרג את חנית.
לפיכך, לאחר שהנאשם הודה, בפני החוקרים, שאנס והרג את חנית, ביקשו ממנו החוקרים, שיצביע להם על המקום בו הניח את גופתה.
הנאשם, טען בתחילה, כי זרק את גופת חנית, ליד גשרון, ליד המקום הידוע בשם "שדה תימן", הנמצא בדרך בין צומת משמר הנגב, לבין באר-שבע. החוקרים חיפשו במקום בו הצביע הנאשם ולא מצאו כל גופה, או כל חפץ הקשור לגופה. החוקרים גם אמרו לנאשם, שאותו מקום, עליו הצביע הנאשם, אינו נראה להם, להיות המקום האמיתי, שכן מקום זה, הוא בקירבת כביש בין-עירוני סואן, והנאשם לא היה מסתכן, להשליך גופה במקום כזה, בו הייתה סכנה, שאחרים יראו אותו, בעת ביצוע המעשה. כמו-כן, באותו מקום, סביר להניח, שהגופה - אם הייתה שם - הייתה מתגלה כעבור זמן קצר.
אז שינה הנאשם את גרסתו ואמר לחוקרים, שהשליך את גופתה של חנית, באתר דודאים, אותו אתר, בו עבד הנאשם. הנאשם נלקח לאתר ושם הצביע לחוקרים, על המקום בו השליך את הגופה. היה זה, כשנים-עשר ימים, לאחר היעלמה של חנית, ובתקופה זו נשפכה אשפה חדשה, באתר הדודאים, ובאותו מקום עצמו. על פי הראיות, בכל יממה, נשפכת אשפה בכמות של 500 טון, באתר הדודאים.
לפיכך, הובאו כלים, ציוד כבד וטרקטורים במטרה לפנות את האשפה החדשה באותו מקום. במשך מספר שבועות, נערכו חיפושים באותו מקום, באתר הדודאים, עליו הצביע הנאשם, אולם גופתה של חנית, לא נמצאה עד היום. לא נמצאו כל פרטי לבוש של חנית וגם לא שקית הניילון שהחזיקה בידיה, כאשר עזבו אותה חבריה, ליד תחנת הטרמפים. במצב דברים זה, הגישה הפרקליטות כתב אישום נגד הנאשם.
--- סוף עמוד  7 ---
עד כאן, העובדות שהוכחו בראיות שהוגשו בפנינו. בהמשך הכרעת הדין, אפרט עובדות נוספות ואכנס לעומק העובדות, ככל שיידרש.
5.    טענת התביעה, בתמציתה, היא כי הנאשם הודה מחוץ לכותלי בית המשפט, מבלי שהופעל עליו כל לחץ, מכל סוג שהוא, ולא פעם אחת הודה הנאשם, אלא מספר פעמים: פעם בפני המדובב, מספר פעמים בפני החוקרים, בעת גביית ההודאות, פעמיים בעת השחזורים ופעם בפני בית משפט השלום.
לטענת התביעה, משהודה הנאשם מספר כה רב של פעמים, מבלי שהופעל עליו לחץ, המסקנה היא, שהודאותיו מחוץ לכותלי בית המשפט, הודאות אמת הן ויש להרשיעו בדין, על פי אותן הודאות, לאחר שנמצא גם ה"דבר מה הנוסף", הדרוש, כדי שאפשר יהיה להרשיעו בדין.
טענת בא-כוח הנאשם בתמציתה היא, שאין לייחס כל משקל להודאותיו של הנאשם במשטרה, שכן הנאשם מפגר בשכלו והוא היה לחוץ ומפוחד, בעת שהיה עצור במשטרה ונחקר על-ידי מספר רב של חוקרים. כדי לרצות את חוקריו ועל מנת שיניחו לו ויפסיקו את החקירות הבלתי פוסקות, אמר הנאשם לחוקריו, את מה שרצו החוקרים לשמוע, מתוך מחשבה - לא חכמה - כי כאשר יחקרו החוקרים, הם יגלו שאין לנאשם קשר למעשה המיוחס לו וישחררוהו.
עוד טען בא-כוח הנאשם, כי אם הודה הנאשם, והודאתו אמת, יש להניח שהודה בכל ולא הסתיר מאומה מחוקריו. אם כך, מדוע לא נמצאה גופת חנית, במקום שהנאשם טען ששם הניח אותה? המסקנה היא, לטענת בא-כוח הנאשם, שהנאשם לא ידע איפה גופתה של חנית, מפני שמעולם לא ראה את חנית והוא הצביע לחוקרים על מקום כלשהו, על מנת שיניחו לו.
בהמשך הכרעת הדין, אתייחס לטענות נוספות של באי-כוח הצדדים.
6.    ההכרעה במשפט זה, הייתה קשה ביותר. הבעיות והשאלות שמשפט זה מעורר, הינן רבות וקשות. הצטברו להן במשפט זה קושיות שונות, אשר בדרך כלל, אינן מתעוררות במשפט אחד.
הקושי הראשון, נובע מכך, שחנית לא נמצאה עד היום ועל-כן טען בא-כוח הנאשם, שאין לומר בבטחון שחנית איננה עוד בין החיים ועל כן, אי אפשר להרשיע את הנאשם ברצח.
הקושי השני, הוא שאין כל ראיה חיצונית - לבד מהודאות הנאשם במשטרה - הקושרות את חנית לנאשם, או לעובדה שחנית עלתה למכוניתו של הנאשם, באותו לילה.
הקושי השלישי, הוא שאין כל ראיה חיצונית - לבד הודאות הנאשם - המעידה שביצע מעשה אינוס בחנית.
ואלה הם, הקשיים העיקריים, אבל אין הם היחידים. אף-על-פי-כן, חובה עלינו להיכנס בעובי הקורה, להתיר את הסבך ולקבוע, מה הן העובדות שהוכחו והאם הוכיחה המאשימה, מעבר לכל ספק סביר, את האישומים שייחסה לנאשם.
7.    השאלה העיקרית, במשפט זה, היא, כאמור לעיל, מה המשקל שיש לייחס להודאות הנאשם, בפני המדובב ובפני חוקרי המשטרה.
כאמור לעיל, בא-כוח הנאשם, לא טען כי חוקרי המשטרה הפעילו לחץ כלשהו על הנאשם, עובר לגביית הודאותיו.
מומחה מטעם הנאשם, שבדק את הנאשם, העיד, כי הנאשם סובל מפיגור שכלי אורגני ופיגור זה, יחד עם מאפיינים אחרים באופיו של הנאשם, גרם לו לרצון לרצות את חוקריו ולהסכים למה שהחוקרים הציעו לו פיגור זה, מנע מהנאשם לעמוד בתוקף על גרסתו, שאין לו קשר לפרשה.
--- סוף עמוד  8 ---
מומחה מטעם המדינה, שבדק את הנאשם, חווה את דעתו, שהפיגור שהנאשם סובל ממנו, איננו פיגור אורגני, אלא פיגור סביבתי ופיגור זה, לא השפיע על הנאשם, להודות במה שהחוקרים הציעו לו, ולא שבר את יכולת עמידתו על גרסתו האמיתית. ההבדל בין פיגור אורגני לפיגור סביבתי הוא זה: פיגור שכלי אורגני פירושו, פגם אורגני במוח, הגורם להעדר התפתחות או עיכוב בהתפתחות של אותו אדם. זוהי מעין נכות שכלית, היינו: פגיעה במוח המונעת מהאדם הפגוע להתפתח מבחינה שכלית, כמו כל אדם נורמלי אחר.
פיגור סביבתי, פירושו, שאין כל פגיעה אורגנית, היינו: האדם מסוגל להתפתח, אולם בשל העדר גירויים המפתחים את החשיבה והאישיות, חל עיכוב בהתפתחותו.
לדוגמא, ילד שלא נשלח מעולם ללמוד בבית ספר, והוריו העסיקו אותו מגיל צעיר, ברעית צאן, או בעבודות פשוטות אחרות. אותו ילד, לא קיבל גירויים שכליים והתפתחותו תהיה איטית יותר ומוגבלת.
הבדל נוסף בין שני סוגי הפיגור, הוא שפיגור אורגני, גורם לכך, כי מעבר לרמה מסויימת, לא יוכל המפגר להתקדם, גם אם יקבל טיפול אינטנסיבי, בעוד שלגבי אדם הסובל מפיגור סביבתי, בעזרת טיפול, לימוד והעשרה, ניתן לקדם אותו יותר ויותר.
הדברים האלה, שאובים מדברי המומחים שהעידו בפנינו.
כשלעצמי, יש לי ספק רב, אם הנאשם סובל מפיגור שכלי כלשהו, בין אורגני ובין סביבתי. ראיתי את הנאשם על דוכן העדים, במשך יומיים וקשה לי לומר, שהתרשמתי שהוא מפגר בשכלו. בית משפט זה נתקל במסגרת עבודתו, במפגרים רבים והנאשם שונה לחלוטין, מהמפגרים הבאים בשערי בית משפט זה. אבל, לא הייתי מוכן לסמוך על התרשמותי האישית בעניין זה ועל-כן אציין כמה עובדות, התומכות, לדעתי, במסקנה, שהנאשם איננו מפגר.
א)                                                                                                                                       הנאשם עובד בצורה מסודרת מגיל צעיר. הוא עצמו העיד (עמ' 339 שורה 30) שבהיותו בגיל 12, ברח מבית הספר והתחיל לעבוד בחקלאות ובירקות. אחר-כך עבד הנאשם ב"עוף הנגב", היינו: משחטת עופות ושם הוא עבד כמלגזן, היינו: הוריד והעלה עופות במנוף של המלגזה (עמ' 340 שורה 7). בהמשך הזמן, קיבל הנאשם רשיון נהיגה גם לטרקטור ועבד גם כמפעיל טרקטור בשדה (עמ' 340 שורה 12). הנאשם עבד גם כשומר וכשנה וחצי לפני שנעצר, התחיל לעבוד כמפעיל שופל, באתר הדודאים, ותפקידו היה ליישר את האשפה הנשפכת.
הנאשם העיד (עמ' 343 שורה 14):
"לשאלתך, אם מישהו אומר לי לאן לדחוף, אני משיב שבעל הבית, נותן לי סידור עבודה בערב ואני יודע איך לעבוד.
סעיד רומילי מצלצל אלי והוא היה אומר לי את סידור העבודה".
כלומר, הנאשם עובד על-פי תכנית עבודה שניתנת לו מראש ולא על-פי הוראות ספציפיות בשטח.
רואים אנו שהנאשם עבד בצורה מסודרת במקומות שונים, בתקופות שונות, ועבודתו כללה הפעלת כלים שונים: טרקטור, מלגזה, שופל, כלים הדורשים מיומנות מיוחדת. עובדה זו, כשלעצמה, איננה עומדת בקנה אחד, עם אבחנה של פיגור שכלי. אגב, לא למותר לציין, שהנאשם העיד (עמ' 346), כי משכורתו לפני שנעצר, הגיעה לסך 3,000 ש"ח לחודש, שזו משכורת גבוהה יחסית.
ב)    לנאשם היו מספר מכוניות פרטיות, כלומר, מכונית אחת, בכל פעם. תחילה הייתה לו מכונית מהפירמה "רנו", אחר-כך הייתה לו מכונית מהפירמה "קורטינה" ולבסוף הייתה לו מכונית מהפירמה "סובארו". קניית מכונית, מכירת מכונית והטיפול בכל
--- סוף עמוד  9 ---
הקשור בכך: ניירת, ביטוחים וכו', הינן פעולות המצריכות הבנה וידע וקשה להניח, שאדם הסובל מפיגור שכלי, יוכל להתמודד עם פעולות אלה.
ג)     הנאשם העיד (עמד 385 שורה 6), שהוא עצמו מבצע לפעמים תיקונים וטיפולים במכוניתו הפרטית, כגון: החלפת שמן, החלפת פלגים, החלפת פלטינות. גם עבודות מסוג זה דורשות מיומנות והבנה שקשה לייחס אותן לאדם הסובל מפיגור שכלי.
ד)    הנאשם העיד, כי בנה למשפחתו בית באמצעות קבלן, לאחר שהזמין תכניות ממהנדס, והנאשם עצמו שילם לקבלן (עמ' 382).
עוד העיד הנאשם, כי הלך למשרד השיכון כדי לקבל משכנתא (כנראה תעודת זכאות).
ה)    הנאשם נשא אשה והוליד שני ילדים והוא פירנס את משפחתו (אשתו איננה עובדת מחוץ לביתה) במשך כל השנים. ו) הנאשם קיבל רשיון נהיגה למכונית, לאחר שעמד במבחן תיאורטי ומעשי. כל העובדות הנ"ל, כאשר מסתכלים עליהן ביחד, יוצרות תמונה של אדם רגיל, שאמנם לא למד בבית ספר, ואינו יודע קרוא וכתוב, אולם אדם המתפקד בצורה נורמלית, עובד לאורך תקופה ארוכה, מפרנס את משפחתו, מפעיל כלים, נוהג במכונית ומלבד רמתו התרבותית הנמוכה והעדר השכלה, הרי הוא אדם רגיל.
הנאשם, למרות מגבלותיו מבחינת ההשכלה, הצליח להגיע, בגיל 43, לבעלות על בית פרטי, לבעלות על מכונית פרטית ולעבודה קבועה שבגינה הוא משתכר 3,000 ש"ח לחודש.
על-כן, הייתי סבור, שאין להתייחס לנאשם כאל מפגר בשכלו, אלא כאל אדם שלא למד, ולא קיבל גירויים תרבותיים ועל-כן הוא נחשל.
אולם, היות ושני המומחים, הן המומחה מטעם התביעה והן המומחה מטעם ההגנה, התייחסו לנאשם כאל מפגר ולא הופיע מומחה אחר בפנינו, ששלל מסקנה זו, אצא אף אני מההנחה, לצורך משפט זה, שהנאשם בשל מנת המשכל הנמוכה שלו, שנקבעה על-ידי המומחים ל-53-51, סובל מפיגור.
הפסיכולוג דאי נצר, שבדק את הנאשם, מטעם ההגנה, העיד (עמ' 427 שורה 22) כי הגיע למסקנה, שהנאשם סובל מפגיעת ראש חמורה באזור הקדמי השמאלי. מסקנתו היא (עמ' 428) שהנאשם סובל מפיגור קל עד בינוני, ופגיעה כזו, יכולה להביא להעדר ריסון או לעודף ריסון. עודף ריסון, פירושו, התבודדות, המנעות מקשרים חברתיים, המנעות מפגישות חברתיות, המנעות מעשייה. בעימות, יכול אותו אדם להגיב, בדכאון, חרדה וכניעה (עמ' 428 שורה 18).
בחקירתו הנגדית, השיב הפסיכולוג נצר, כי לא היה ממליץ להעסיק את הנאשם כמלגזן (עמ' 435 שורה 27), לא היה רוצה להיות בסביבה כשהנאשם נוהג בטרקטור (עמ' 435 שורה 22) וכן השיב שהיה מופתע לשמוע שהנאשם עבד בהצלחה כמלגזן (עמ' 435 שורה 30). עוד השיב הפסיכולוג נצר, כי הוא לא היה סומך על הנאשם בביצוע עבודת פיזור אשפה, אם ההוראות לגבי אופן הביצוע, היו ניתנות לו זמן רב מראש (עמ' 436 שורה 13).
אנו יודעים, כי הנאשם עבד כמלגזן ולא שמענו על תלונות לגבי אופן ביצוע עבודתו, אנו יודעים כי הנאשם הפעיל טרקטור בשדה ולא שמענו, שהוא גרם לתאונות וכן אנו יודעים שבמשך שנה וחצי, עד למעצר, עבד הנאשם על שופל ופיזר אשפה, על פי הוראות ותכנון עבודה, שנמסרו לו מראש, על ידי מעבידו.
אנו יודעים שמעבידו היה מרוצה מעבודת הנאשם.
עובדות אלה, אינן מתיישבות, עם מסקנותיו של הפסיכולוג נצר.
--- סוף עמוד  10 ---
עוד העיד נצר (עמ' 427 שורות 30-24), כי שמע מהנאשם שבגיל שנתיים, סבל הנאשם מדלקת חמורה באזור הראש, ועל-כן שרפו לנאשם בעזרת ברזל מלובן, את אותו אזור, כדי להציל את חייו.
נצר ראה סימן בראשו של הנאשם, והוא הסיק שסימן זה, מעיד על אותו טיפול " רפואי" משונה, שעבר הנאשם.
נצר התחזק במסקנתו, לאור הסיפור על טיפול " רפואי" זה, כי הנאשם סובל מפגם אורגני בראשו.
אינני מוכן להסיק מסקנות, מסיפורים מסוג זה. לא נשמעה כל ראיה בפנינו, לגבי הדלקת שסבל ממנה הנאשם, או לגבי השימוש בברזל מלובן, שעשו בראשו.
גם הנאשם עצמו שהעיד בפנינו, לא נשאל על-כך ולא העיד בנושא זה. גם אם היה הנאשם מעיד בפנינו, משקל דברים אלה היה מועט, כיון שמה שקרה לו, בגיל שנתיים, בודאי אינו זכור לו, ואם שמע על-כך, שמע מאחרים, ולא מן התבונה לייחס לסיפורים כאלה, משקל ראייתי, כאשר לא באה כל ראיה כשרה, לאמת אותם.
הנאשם הוא בן 44 ועל-כן, סביר להניח שקיימים קרובי משפחה מבוגרים ממנו (אב, אם, דוד), שיכולים להעיד מזכרונם, על טיפול רפואי כזה או אחר, שעבר הנאשם בילדותו. אף אחד, מקרובים מבוגרים אלה, לא הובא בפנינו כדי להעיד בנושא זה, והדבר אומר דרשני.
במאמר מוסגר אציין, כי במשפט מורכב וסבוך זה, לא מנענו מאיש מהצדדים להביא כל ראיה, שהוא סבר שתהיה לטובתו.
אני מרשה לעצמי להתפלא, כיצד איש מקצוע בתחום הפסיכולוגיה, כמו נצר, ביסס מסקנות מקצועיות, על סיפורים שסיפר לו הנאשם, לגבי דברים שקרו בהיות הנאשם בן שנתיים, דברים שהנאשם עצמו לא זכר אותם, דברים, שלא הייתה להם ביסוס מכל מקור אחר.
נצר העיד (בעמ' 428, שורה 30):
"לא הייתי רוצה לנסוע כאשר הנאשם נוהג. בגלל שהיכולת שלו לזהות תמרורים, היא יכולת מאד נמוכה.... במצב של לחץ על הכביש יהיה מסוכן לעצמו ולסביבה".
אנו יודעים, מפי הנאשם, כי הוא נהג יום יום מרהט - מקום מגוריו - לאתר הדודאים. בדרכו זו, הוא נסע, בכבישים הומים מתנועה. פרט לתאונה אחת, עליה העיד הנאשם עצמו, שבה התהפך הרכב בו נהג, לא הובאה בפנינו ראיה, על תאונות אחרות, בהן היה הנאשם מעורב.
נצר העיד (עמ' 445 שורה 12), כי אם הנאשם היה נוהג בכביש סואן, הוא היה מצפה, שכל תקופה קצרה, הוא יגרום לתאונת דרכים.
מסקנתי היא, שמסקנותיו של הפסיכולוג נצר, אינן מבוססות, גם לאור הדברים הנ"ל וגם לאור התמונה הכללית, שהצטיירה לנו מאישיותו של הנאשם (עבודתו הממושכת, הפעלת כלים וציוד מכני, נהיגת מכונות, בנית בית וכו').
יש לציין, שנצר קבע כי הפיגור השכלי, ממנו סובל הנאשם, הוא בדרגה של קל עד בינוני.
בהקשר לכך, יש לציין, כי הנאשם נשאל, בין היתר, בבדיקה על-ידי נצר, מי הוא אלחכים. אלחכים היה סופר מצרי ידוע. לא הייתי מצפה מהנאשם שבפנינו, שלא למד בבית ספר, גר בשבט בנגב, ומגיל 12 עובד, בכל מיני עבודות, שידע על סופר שחי במצרים, וספק רב בעינו, אם ניתן להסיק מסקנות כלשהן, מעובדה זו, בקשר למנת המשכל של הנאשם.
ד"ר עמיחי לוי, הובא כעד מומחה נוסף מטעם הנאשם. ד"ר לוי, הינו מומחה בפסיכיאטריה, ומשמש כמנהל המחלקה הסגורה, בבית החולים שלוותה.
--- סוף עמוד  11 ---
ד"ר לוי בדק את הנאשם פעמיים, במשך שעה בכל פעם, וחווה את דעתו, כי יכולת ההסתגלות של הנאשם נמוכה (עמ' 452 שורה 11). הנאשם בחר לחיות בחיים מצומצמים, שוליים, בהתאם ליכולת המצומצמת שלו.
מסקנותיו הן, שהנאשם בחר בחיים ללא תחרות, חיים שמצמצמים את המגע החברתי. הנאשם פוחד ממצבים חברתיים מסויימים וכן פוחד מסמכות (עמ' 452 שורה 20). הנאשם חושש מהסתבכויות.
ד"ר לוי ציין (עמ' 454 שורה 28), כי הנאשם שלל בפניו, שנהג ללכת לזונות, למרות שהיה לד"ר לוי מידע, כי עובדה זו נכונה.
הוסיף ד"ר לוי וחיווה את דעתו, שהנאשם סובל מחוסר בטחון, כיון שהוא יודע שהוא נחות מאחרים ועל-כן, הוא מנסה לרצות את סביבתו, והוא עונה את מה שמצפים ממנו שיענה (עמ' 455 שורה 28).
אולם, בחקירתו הנגדית, הודה ד"ר לוי שאין לו תשובה, מדוע למרות שהנאשם הודה, בפני חוקרי המשטרה, בביצוע אונס ורצח, שהם מעשים חמורים ביותר, המשיך לטעון שזה שקר כאשר טוענים נגדו שרחץ את מכוניתו, באותו לילה באתר הדודאים (עמ' 468 שורה 9). הרי אם, הודאתו של הנאשם בפני החוקרים, באה רק כדי לרצות אותם ומתוך כניעה לסמכות, כפי שהסביר ד"ר לוי, סביר להניח שהנאשם היה מודה גם ברחיצת מכוניתו, באותו לילה, שהיא בודאי פעולה פחות חמורה מאשר רצח ואונס. אף-על-פי-כן, המשיך הנאשם להכחיש בפני השוטרים, את העובדה שרחץ את מכוניתו, גם לאחר שהודה בפניהם, בביצוע אונס ורצח.
במקום אחר, הסכים ד"ר לוי, כי כאשר הנאשם סיפר לשוטרים, בגירסותיו הראשונות, שחנית קיימה איתו יחסי-מין מרצונה, הוא עשה זאת כדי להקהות את עוקץ האשמה נגדו, למרות שהוא ידע, שהשוטרים רצו לשמוע, כי הוא מודה באונס. כלומר, הנאשם אינו משמיע רק מה שהוא חושב שחוקריו רוצים לשמוע, אלא גם לפי ד"ר לוי, הוא משמיע, לעיתים, מה שהוא חושב שעדיף בשבילו.
לאחר ששקלתי וחזרתי ושקלתי, את עדויות המומחים שהושמעו בפנינו, מסקנתי היא שיש להעדיף את מסקנותיו של ד"ר שפיק מסלחה, הפסיכולוג הקליני, שהובא כעד הזמה, מטעם התביעה.
לפני שאנמק מסקנתי זו, אציין, כי גם ד"ר מסלחה, הגיע למסקנה שמנת המשכל של הנאשם, היא 51, היינו: כמחצית ממנת המשכל של אדם נורמלי. מבחינה זו, אין מחלוקת, בין המומחים מטעם ההגנה, לבין המומחה מטעם התביעה.
אלא שד"ר מסלחה, הגיע למסקנה, כי הפיגור ממנו סובל הנאשם, איננו פיגור אורגני, אלא פיגור סביבתי.
ד"ר מסלחה, ביסס את מסקנתו זו על מספר נימוקים:
א)    הנאשם מעולם לא ביקר בבית ספר ומעולם לא השתמש בעט. היות והמבחנים הפסיכולוגיים מבוססים, על שימוש בעט, יש להביא בחשבון את חוסר מיומנותו של הנאשם, בשימוש בעט.
ב)    הנאשם גדל בסביבה שלא היה בה גירויים אינטלקטואליים ועל-כן, מבחנים שכוללים העתקת צורות, ציורים וכיוצא בזה, יהיו קשים יותר עבור הנאשם, מאשר עבור אחרים.
ג)     הנאשם היה בחרדה, בעת הבדיקות, הן משום שהיה במעצר, הן משום שלא ידע, מה תהיינה תוצאות משפטו והן משום שידע, שיש קשר, בין המבחנים הפסיכולוגיים לבין תוצאות המשפט.
--- סוף עמוד  12 ---
ד)    והעיקר, כאשר עשה ד"ר מסלחה מבחן חוזר לנאשם, שענינו התאמת מספרים לסמלים, חל שיפור משמעותי, בתוצאות המבחן של הנאשם, כאשר במבחן הראשון, היו לנאשם שבע תוצאות נכונות, מתוך ארבעים ובמבחן החוזר, היו לנאשם שבע-עשרה תוצאות נכונות. עובדה זו, שיפור התוצאות, במבחן חוזר, הראתה לד"ר מסלחה, כי הנאשם לומד מתוך הניסיון, והדבר מצביע על כך שהפיגור אצלו איננו פיגור אורגני.
אני מביא בחשבון גם שד"ר מסלחה שייך ללאום הערבי, אליו מתייחס גם הנאשם, ועל-כן יכול להבין טוב יותר, את המנטליות של הנאשם ואת התייחסותו לנושאים מסויימים בבדיקה.
כאשר אני מתייחס לשיקולים אלה, מחד ולכך שהפסיכולוג נצר אמר מאידך, שהיה מצפה כי הנאשם יהיה מעורב בתאונות דרכים רבות, אם הוא נהג רכב בכבישים סואנים, והנאשם מסכן אחרים, כשהוא מפעיל טרקטור והוא לא היה מצפה שהנאשם יצליח בהפעלת מלגזה, ואנו יודעים כי הנאשם הפעיל מלגזה, ללא טענות מצד מעבודיו והפעיל טרקטור ללא סיכון אחרים, ונהג במכונית בכבישים סואנים, מבלי שגרם לתאונות רבות, המסקנה היא, שהפסיכולוג נצר, הגיע למסקנות שאינן מתיישבות עם העובדות שהוכחו בפנינו.
לגבי ד"ר לוי, הרי מצד אחד, הוא הגיע למסקנה שהנאשם סגור ומסוגר, חסר בטחון עצמי, כנוע ועושה הכל כדי לרצות בעלי סמכות ומאידך הוא העיד, כי הנאשם מסוגל גם להתרברב ולספר על מעשים שלא עשה.
נראה לי, שכניעה בגלל חוסר בטחון, לבעלי סמכות, איננה עולה בקנה אחד עם התרברבות, למרות שד"ר לוי לא שלל אפשרות כזו.
בהקשר לכך, יש לחזור ולציין, כי הנאשם לא "נכנע" בכל הדברים ולא סיפר לחוקריו, כל מה שהם "רצו" לשמוע. הנאשם הכחיש ששטף את מכוניתו, באתר הדודאים, בליל המקרה. הנאשם הכחיש בתחילה, בפני חוקריו שאנס את חנית וטען שקיום יחסי המין היה מרצונה.
ראינו גם, שהנאשם יודע לשקר, כשהוא חושב שהשקר יעזור לו. הנאשם הכחיש בפני ד,ר לוי, כי ביקר אצל זונות, למרות שאנו יודעים, כי לעורך דינו סיפר הנאשם, שנזקק לשירותיהן של זונות. מדוע היה לנאשם להכחיש עובדה זו? הרי אין זו עבירה פלילית, לבקר אצל זונה? התשובה היא, שהנאשם הבין, כי ראיה על הזקקותו ליחסי מין, מחוץ למסגרת המשפחה, עלולה להזיק לו, שכן, אם יתברר שהנאשם מחפש קיום יחסי-מין, מחוץ למסגרת המשפחה, הדבר עלול להביא למסקנה שהנאשם עוצר את מכוניתו כדי לקחת טרמפיסטית בודדת, מתוך כוונה לקיים עימה יחסי-מין, והרי כך בדיוק טוענת התביעה, קרה במקרה זה, לחנית.
על-כן, החליט הנאשם להכחיש את הזקקותו לשירותיהן של זונות, כדי להרחיק מעליו את החשד, שהוא היה מעונין לעצור גם לטרמפיסטיות כמו חנית.
המסקנה היא, שהנאשם אינו נכנע לרצון הסובבים אותו ואינו משמיע להם, מה שהוא חושב שברצונם לשמוע, אלא יש לו רצון משלו, הוא מכחיש דברים כשהוא חושב שטוב לו להכחיש אותם והוא גם משקר, כאשר הוא סבור שהשקר יועיל לו.
גם לעצם הענין, הכחיש הנאשם, במשטרה, כאשר נעצר, כל מעורבות במקרה זה.
כאמור לעיל, הנאשם נעצר לראשונה, ביום 18/06/93, והוא נחקר באותו יום, על ידי רב סמל עמוס עזריה.
בהודעתו זו (ת/51), הכחיש הנאשם, שאי פעם הביא בחורה כלשהי, לאתר הדודאים, הכחיש שאמר לנהגים, כי השומר שחאדה מתמהמה בפתיחת השער, משום שהוא מקיים יחסים עם בחורה בצריף, והכחיש שישב ושתה ביחד עם נהגי האשפה מאופקים. כמו-כן, הכחיש הנאשם, כי אמר אי-פעם לנהגי משאיות האשפה, שהנעדרת נמצאת במזבלה.
לגבי חלק מהעובדות הנ"ל, אנו יודעים מפי עדים אחרים, שהן נכונות וגם הנאשם עצמו, הודה, בשלבים מאוחרים יותר בנכונותן.
--- סוף עמוד  13 ---
המסקנה היא, שהנאשם אינו נרתע מלשקר, גם לחוקרי המשטרה, כמו אנשים רבים אחרים, כאשר הוא סביר שהאמת עלולה להזיק לאינטרסים שלו.
מסקנה זו, איננה עולה בקנה אחד, עם חוות דעתו של פרופ' לוי שכתב (נ/59 עמ' 11, קטע חמישי):
"הן מנתוניו הבסיסיים של סלימאן אל עביד, והן מחומר החקירות, מתברר שבעת חקירות המשטרה, התאפיינה התנהגותו של סלימאן, בפסיביות בסרביליות עד כדי כניעות, בדכדוך עד עדי דכאון, עם פרצי-בכי ונטיה להסתגרות. הוא חשש מבעלי השררה שחקרוהו, הוא לא יכול היה להסתלק מהסיטואציה וחש לכוד וחסר אונים. יכולותיו הנמוכות מלכתחילה, עברו הפחתה נוספת. כל שרצה היה להפטר מהלחץ המיידי, בלא הבנה סבירה של משמעות הודאתו, בלא שיקול ותכנון סבירים, תוך הגררות והיענותך להצעות להנחיה ולתיעול מצד החוקרים לסיפוק מידע והכל כדי להשתחרר מן הלחץ המציף והבלתי נסבל מבחינתו, של החקירה, מבלי שיעמדו לרשותו הכוחות השכליים לתכנן ולהבין את משמעות הודאותיו". (ההדגשות אינן במקור).
העובדות שהוכחו בפנינו, סותרות את מסקנותיו של פרופ' לוי.
ראשית, הנאשם הבין היטב את משמעות הודאותיו.
בהודעתו מיום 24/06/93 (ת/57), אמר הנאשם (עמ' 1 שורה 10):
"כואב לי באמת כואב לי שעשיתי את זה (בשלב זה החשוד בוכה ופקד עמר אומר לו להרגע, החשוד אומר: אין מה להרגע). כשאני נזכר..... אני אף פעם בחיים שלי לא אשתחרר.... החיים שלי כואב לי, לא יודע למה אללה לא מסתכל עלי (החשוד נותן מכה לעצמו במצח) אף פעם אני לא אשתחרר מהמצב הזה".
מלים אלה מראות בבירור, כי הנאשם הבין היטב את תוצאות הודאתו. הוא הבין שהוא מודה בעבירות חמורות ביותר ועל-כן אף פעם לא ישתחרר.
עובדה זו סותרת את מסקנת פרופ' לוי, כי הנאשם לא הבין, או לא העריך את תוצאות הודאותיו.
במקום אחר בחוות דעתו (נ/59 עמ' 11 סעיף 3) כתב פרופ' לוי, כי הנאשם פוחד פחד רב מסמכות בכלל וממשטרה בפרט.
אולם, כאן המקום להזכיר, כי הפעם הראשונה, שהנאשם הודה בביצוע העבירות המיוחסות לו, לא היה בפני שוטר, אלא בפני המדובב, שישב עימו בתא המעצר. המדובב לא היה איש סמכות לגבי הנאשם. אדרבא, כדי ל"שכנע" את הנאשם, שהמדובב עצור איתו, בוצעה "הצגה" לעיניו של הנאשם ולפני שהמדובב הוכנס לתא המעצר של הנאשם, הוכה המדובב עלידי השוטרים לעיני הנאשם, בבנין תחנת המשטרה באופקים. רק לאחר הצגה זו, הוכנס המדובב לתא המעצר וסיפר לנאשם, שהוא נתפס בעת שניסה לגנוב רכב. יותר מאוחר, הודה הנאשם בפני המדובב, בשיחה שהוקלטה, כי הוא ביצע את העבירות בחנית. רק לאחר שהמדובב הודיע לחוקרי המשטרה, כי הנאשם הודה בפניו, הוצא הנאשם לחקירה והודה לראשונה בפני חוקרי המשטרה. המסקנה היא, שההודאה הראשונה, ניתנה על-ידי הנאשם, לא לאיש סמכות ולא לאיש משטרה, אלא לעבריין שישב כמוהו בתא מעצר ואשר הושפל לעיני הנאשם, קודם לכן, כאשר ספג מכות מהשוטרים.
לפיכך, ולאור כל האמור לעיל, מסקנתי היא, שהנאשם לא הודה בפני השוטרים, בשל פחדו מאנשי סמכות ובשל מגבלותיו. הוא הודה לראשונה בפני המדובב ורק אחר-כך, כאשר נחקר על-ידי החוקרים, הוא המשיך לפרוק את המעמסה שהייתה על מצפונו.
אשר-על-כן, ולאור כל האמור לעיל, אינני מקבל את מסקנותיהם של פרופ' לוי וד"ר נצר ואני מעדיף, על פניהן, את מסקנותיו של ד"ר מסלחה.
--- סוף עמוד  14 ---
אציין רק, שמסקנתי הסופית לא הייתה שונה, גם אם היו מתקבלות מסקנותיו של פרופ' לוי.
מסקנתו הסופית של פרופ' לוי הייתה:
"על סמך נתונים אלה, אני מסיק שבמהלך חקירת המשטרה, היה מר סלימאן אל עביד, מסוגל להודות בביצוע מעשה העבירה החמור, אפילו שלא ביצעו ואף לשחזרו". (נ/59 עמוד 12-סוף).
יושם אל לב: פרופ' לוי לא קבע שהנאשם הודה במה שלא ביצע, אלא קבע, שהנאשם היה מסוגל להודות בעבירה שלא ביצע.
אכן, ההיסטוריה המשפטית, מכירה במקרים רבים שנאשמים הודו במשטרה בעבירות שלא ביצעו. חלקם הודו בשל אלימות שהופעלה כלפיהם, חלקם בשל לחצים נפשיים, חלק בגלל איומים, חלקם בגלל רצון להתרברב, חלקם בגלל רצון להתפרסם, חלקם בגלל רצון לחפות על אנשים אחרים, שהיו קרובים אליהם.
מסתרי נפשם של אנשים, נפלאים לעיתים מבינת אדם ולא תמיד נוכל להבין, מה היו מניעיו של אדם שהודה, במעשה שלא ביצע.
אולם, העובדה שאדם מסוגל להודות בעבירה שלא ביצע, אינה הוכחה שהנאשם הודה בפועל במה שלא ביצע. יכול אדם להיות מסוגל להודות, מתוך לחץ פנימי, במעשים שלא ביצע ובפועל, לא להודות במעשים כאלה.
בחינת התנהגותו של הנאשם, מרגע שנעצר על-ידי המשטרה ועד למסירת עדותו בבית המשפט, מוכיחה, כי הנאשם איננו עלה נידף ברוח, ואיננו מתכופף ונכנע לכל סמכות. אדרבא, הנאשם מסוגל להתנגד גם לאיש סמכות ולומר דברים שאינם רצויים לאיש הסמכות.
כאמור לעיל, מיום שנעצר הנאשם, 18/06/93 ועד 22/06/93, במשך ארבעה ימים, הכחיש הנאשם כל קשר למעשה. הנאשם גם המשיך לספר במשטרה, שלא ישב עם נהגי האשפה ולא אמר להם, שיש לחפש את חנית באשפה וזאת למרות שהחוקרים אמרו לו, שיש להם ראיות מפי אחרים, לגבי עובדה זו.
אחרי שהודה הנאשם, במעורבותו במעשה, הוא טען, בפני החוקרים, שקיום יחסי המין עם חנית, היה מרצונה של חנית. פרופ' לוי הסכים בעדותו, כי טענה זו, באה כדי להקהות את העוקץ, של עבירת האינוס שיוחסה לו (עמ' 468 שורות 17-16).
בפני פרופ' לוי, הכחיש הנאשם, שנהג ללכת לזונות,למרות שבפני עורך דינו הודה בכך. הנאשם הבין, שהודאתו בעניין זה, עלולה ליצור דעה כנגדו, שהוא מחפש יחסי מין מחוץ לבית ועל-כן, עלולים להגיע למסקנה שהוא אוסף טרמפיסטיות למטרה זו.
כאשר נשאל הנאשם בחקירתו הנגדית, אם אין זה מסובך להפעיל כלים כבדים, ענה הנאשם (עמ' 384 שורה 20):
"לשאלתך אם זה לא מסובך להפעיל כל מיני דברים, אני משיב זה לא מסובך, אך לך זה יקח הרבה זמן ללמוד להפעיל מלגזה".
כלומר, הנאשם התריע כלפי בא-כוח המדינה, שחקר אותו בבית המשפט, כי הוא - הנאשם - עולה עליו בכישוריו הטכניים ולבא-כוח המדינה יקח זמן רב ללמוד את מה שלמד הנאשם בזמן קצר יותר.
בא-כוח המדנה, גם הוא בר-סמכות לגבי הנאשם, שכן הוא עורך דין והוא חוקר את הנאשם, כאשר הנאשם עומד על דוכן העדים וחייב להשיב לשאלותיו. והנה, הנאשם, לא רק שאינו פוחד מבעל הסמכות הזה, אלא מקניט אותו, בפני אולם מלא.
--- סוף עמוד  15 ---
האם זה האדם, שמרגיש כנוע מול איש סמכות, כפי שקבע פרופ' לוי? האם זה האדם שיודה בכל מה שיציעו לו? תשובתי לכך היא שלילית.
עמידתו האיתנה של הנאשם בחקירה נגדית, שנמשכה במשך שתי ישיבות ואי כניעתו לגרסה שהוצגה לו על-ידי בא-כוח התביעה, גם היא מחזקת אותי במסקנתי שהנאשם אינו אדם כנוע, חלש אופי, המסכים לכל מה שמציעים לו, במיוחד כאשר הנאשם ידע והבין, כמצוטט לעיל, שאם הוא יודה באונס ורצח, הוא לא ישתחרר לעולם מבית הסוהר.
ושוב אני חוזר ומציין, שההודאה הראשונה שהודה הנאשם לא הייתה בפני איש מרות בעל סמכות, אלא בפני מדובב שהתחזה כעצור, היינו: באותו מעמד כמו הנאשם.
כאשר, במהלך החקירה, אמר אחד החוקרים לנאשם, שהוא אשם גם בחטיפה, בקשר לחנית, ענה לו הנאשם: מה פתאום חטיפה, הרי היא עלתה למכונית מרצונה. בשחזור הראשון (התמליל ת/15א' עמוד 9) אמר הנאשם:
"לא חטפתי אותה. עצרתי לה טרמפ ולקחתי אותה. חטיפה זה לקחת בכוח ולהעמיס על האוטו ולנסוע. זה חטיפה".
רואים אנו שהנאשם אינו אדם המוכן להודות בכל מה שמציעים לו החוקרים, והוא יודע גם להכחיש וגם להתנגד לחוקרים, כאשר הוא חושב שאיננו אשם בנושא מסוים.
על-כן, גם הייתי מקבל את מסקנות פרופ' לוי, שהנאשם מסוגל, בתנאים מסויימים, להודות בעבירה שלא ביצע, הייתי קובע כי במקרה זה, לאור התנהגות הנאשם, לאורך כל החקירה, ועדותו בבית המשפט, הנאשם לא הודה במה שלא ביצע.
אולם, כאמור לעיל, אינני מקבל את מסקנתו של פרופ' לוי, ואני קובע, לאור בחינת התנהגות הנאשם ומסקנות ד"ר מסלחה, כי הנאשם איננו האדם שיודה במה שלא עשה. ראינו, שהנאשם, מסוגל לשקר, גם לאנשי מרות וגם בבית המשפט, כאשר הוא סבור שהאמת, באותו ענין, עלולה להזיק לו. ראינו שהנאשם יודע להכחיש, גרסאות שמציעים לו ולעמוד בהכחשתו.
לאור חוות דעתו של ד"ר מסלחה, שאני מקבלה, אינני מקבל את מסקנותיו של פרופ' לוי, לענין מצבו השכלי והנפשי של הנאשם, כניעותו לאנשי מרות, והאפשרות שהוא יודה במה שלא עשה.
8.    בדיקת מהימנות הודעות הנאשם במשטרה העובדה שקבעתי, כי אינני מקבל את המסקנה, שהנאשם מסוגל להודות במה שלא ביצע, איננה פוטרת אותי מלדון במשקל שיש לייחס להודעות הנאשם במשטרה.
כידוע, בדיקת מהימנות ההודעות, נעשית לפני שני מבחנים: המבחן הפנימי והמבחן החיצוני.
בהקשר זה, אסקור שוב את האירועים, עד למסירת הודאותיו של הנאשם בפני חוקרי המשטרה.
הנאשם נחקר לראשונה במשטרה, משום ששחאדה, השומר באתר הדודאים, היה חשוד במעשה, לאור דברי הנאשם, לנהגי האשפה, כי השומר אתר בפתיחת השער, משום הוא מקיים יחסי מין עם בחורה.
חוקרי המשטרה סברו, שאולי יש קשר בין חנית לבין קיום אותם יחסי-מין, שנטען כי שחאדה קיים ולכן נלקח הנאשם לחקירה בעניין זה.
הנאשם הכחיש במשטרה, כי אמר למישהו ששאחדה שוכב עם בחורה וכן הכחיש כי אמר לנהגים שאולי יחפשו את הנעדרת באשפה.
--- סוף עמוד  16 ---
בהודעותיו הראשונות, מיום 18/06/93, הודה הנאשם שהוא הולך לזונות.
עד ה-22/06/93, לא הניבה החקירה כל פירות ולא היה למשטרה כל קצה חוט, כדי להתקדם בחקירה. למען שלמות התמונה, יש לציין, כי הופעל לחץ ציבורי על המשטרה להשיג תוצאות בחקירה זו, שכן נעלמה נערה ולמשטרה לא הייתה תשובה מה קרה לה. אז, הוחלט להשתמש במדובב, ולצורך זה, סיפק שירות בטחון כללי למשטרה, מדובב ערבי, שהיה לו ניסיון קודם בדיבוב חשודים. למדובב נאמר שנעלמה בחורה ושינסה לברר, אם הנאשם או שאחדה מעורבים במקרה זה. המדובב הוכנס לתאו של הנאשם וגם לתאו של שאחדה.
השיחות בין המדובב והנאשם, בתא המעצר הוקלטו.
אחרי שיחות ארוכות בין השנים, שבהן הכחיש הנאשם כל קשר להיעלמותה של חנית, נאמרו על-ידי הנאשם, הדברים הבאים:
"ראד (המדובב): עשית את המעשה, יא אחי?
סלימאן (הנאשם): תראה איך, זהו - עשיתי. עשיתי, אין פתרון, נכון עשיתי זהו. השטן אמר ככה, כלומר, בן אדם מעצמו הוא בא ועושה. השטן (בליס) הוא אשר גורם לכל דבר.
הנאשם: כלומר, ראית בחורה יפה, סימנה לך ככה, טוב, יעני קוס אוחת אלדוניה, אתה אומר בואי (לא מובן), אז אומרים לך אנסת, אנסת, אנסת, לא מרצונה. כלומר, אונס אותה, כמו שאתה מעלה מישהו באוטו בכוח והוא לא רוצה לעלות וגם לא רוצה לדבר איתך, ואתה יש לך רכב מלא (לא מובן) יש רכבים לוקחים אותה, אבל אין, רק אתה. אתה רואה? אונס. זה אונס. למשל, הבחורה כאשר היא תגיד שזה מעצמה זה לא אונס. אפילו בבית המשפט שיהיה מה שיהיה לא אונס. אבל כשאתה לוקח אותה בכוח זה בודאי (לא ברור) אבל בכוח, בבית המשפט נשבע ב... (לא ברור) אבל בכוח, בכוח, אומר לך: אתה יודע מה, אנסתי אותה. כמה אקבל? שנתים? הא? כאשר היא תגיד אנסתי אותה, אתה יודע מה, אני אומר לך אנסתי אותה מרצונה, כשהיא תחזור בה, צריך לחזור.... אני עשיתי לך טובה ולקחתי אותך, רוצה דבר, רוצה בקשה, רוצה בקשה, אתה רואה? לא אנסתי אותה, כלומר, לא חנקתי אותה ולא עשיתי בכוח כלום". (מוצג ת/21 עמוד 19 בצירוף מוצג ת/77 שהוא תיקון לתמליל).
ובהמשך (מוצג ת/22, התמליל, עמוד 2):
"ראד: אני אשאל אותך ברצינות, איך זיינת אותה? בושה?
הנאשם: מה בושה?
ראד: לא לא הנאשם: לא הסכימה ראד: מה
הנאשם: היא לא רוצה.
ראד: מה אמרה שגמרת ממנה?
הנאשם: זו הבעיה הרצינית עכשיו.
ראד: איך עשית ברכב?
הנאשם: זו הבעיה ראד: איך? .........
ראד: זה היה ברכב?
הנאשם: כל זה היה ברכב.
--- סוף עמוד  17 ---
ראד: כמה פעמים זיינת אותה?
הנאשם: שלושה פעמים
ראד: זיינת אותה
הנאשם: כן
ראד: הבחורה הייתה בתולה או פתוחה?
הנאשם: הייתה פתוחה. לא הייתה בתולה.
ראד: איך הרגשת בזמן הזה?
הנאשם: היא מתה
ראד: איך היא מתה תגיד לי
הנאשם: לקח זמן אתה
ראד: עשתה משהו בזמן הזה?
הנאשם: כן, היא נכנעה כי הגבר יותר חזק מהאשה.
ראד: זאת אומרת שהרימה ידים?
הנאשם: זהו גמרה.
ראד: מה עשית שהיא גמרה?
הנאשם: למה אתה חוזר שוב על זה?
ראד: לא. לא. אני לא חזור על זה, אני מתרגש איתך.
........
ראד: אחרי שגמרת ממנה, מה עשית?
הנאשם: זהו. אין לה נשימה. מתה.
ראד: לגמרי מתה?
הנאשם: כן. מתה לגמרי.
ראד: אז מה גרם לך להרוג אותה באותו רגע?
הנאשם: פחדתי שמישהו ראה אותי או ילשין עליי או משהו על מנת להתפטר ממה שיש להם.כמו שיש לך חשיש ופתאום אתה רואה ניידת משטרה אחריך, אז מה אתה עושה? אז אני אזרוק על מנת להפטר מהם.
ראד: אני אזרוק
--- סוף עמוד  18 ---
הנאשם: נכון, אני זורק אותה ומניח אותה באיזה מקום עד שרכב המשטרה יחלוף או עד שאני אתפטר ממנה.
ראד: עישנת חשיש
הנאשם: אחד לבד יותר טוב יגידו התאבדה או משהו אחר התפטרתי ממנה זהו.
ראד: אתה הרגת אותה נכון?
הנאשם: נכון, לא (לא ברור) זרקתי אותה
ראד: מתה או חיה זרקת אותה?
הנאשם: מעולפת.
ראד: כלומר, בין החיים למוות?
הנאשם: כן.
ראד: מה עשית איתה אחר-כך?
הנאשם: זרקתי אותה.
ראד: איפה זרקת אותה?
הנאשם: בתוך הבאר.
.......
ראד: תגיד לי איפה זרקת אותה. תענה לי בדיוק.
הנאשם: לא חשוב לך. זרקתי אותה. התפטרתי ממנה בתוך פרדס ליד כביש זה לא מעניין אותך העיקר שאני התפטרתי ממנה וזהו זה.
ראד: יש סיכוי שהיא כרגע בחיים?
הנאשם: אלוהים יודע, אם תהיה בחיים יותר טוב.
.....
ראד: הדרך או המקום שעשית בה, יש גישה?
הנאשם: כן אין גישה אבל יש רכבים אבל אין גישה למקום.
ראד: איפה זה ליד הכביש או מקום אין גישה.
הנאשם: זה בדיוק ליד הכביש אבל אין גישה.
.....
ראד: ימצאו אותה שם לפי דעתך, לפי דעתך?
--- סוף עמוד  19 ---
הנאשם: אלוהים יודע.
.....
ראד: חשבת לחזור אליה?
הנאשם: לא. זהו. לאט לאט הענין מתגלה.
הנאשם (ת/22 עמוד 8): איך אדם שובר צלחת איך זה יתוקן?
ראד: אתה דיברת עם מישהו, איך ידעו עליך?
הנאשם: לאף אחד לא דיברתי.
.....
הנאשם: אמרה תבוא איתי רוצה לדבר איתך בחוץ, דיברה איתי, אמרתי לה דברי יא בת דודה, לדבר רוצה לדבר, על מה, היא יודעת שהיא חטופה, היא בלב נקי" (ת/22 עמוד 9).
במאמר מוסגר, אציין כי ההתייחסות ל"בת-דודה" בדברי הנאשם, היא לבחורה יהודיה.
והלאה (ת/22 עמוד 9):
"ראד: איפה זרקת אותה?
הנאשם: אחרי קיבוץ משמר הנגב.
ראד: מה לבשה הבחורה? מכנסיים וחולצה או שמלה וחולצה?
הנאשם: מכנסיים וחולצה.
.....
הנאשם: המקרה הזה, נזכר לי בזמן שאני יושן. באמצע שינה שאני יושן נזכר בזה, אני פותח את העינים שלי, רואה אותה (ת/22 עמוד 13).
ראד: איך היא נראית?
הנאשם: אני ראיתי את התמונה שלה כמו התמונה הצורה שלה. בדיוק. היא יפה יפה.
ראד: בת 17 או 18.
הנאשם: 18 שנים.
ראד: אבל היא פתוחה?
הנאשם: יש מישהי לא פתוחה?
.....
הנאשם: בסוף ידעה שאני ערבי. ראד: היא לא ידעה שאתה ערבי?
--- סוף עמוד  20 ---
הנאשם: לא.
.....
הנאשם: לא ראיתי ולא שמעתי. תזהר לדבר או להוציא מילה. .....
ראד: מאיפה דפקת אותה, מאחורה או מקדימה?
הנאשם: מקדימה. מאחורה יורד לביוב. אוי ואבוי אני הסתבכתי.
ראד: לא צעקה? לא הגיבה. מה עשתה?
הנאשם: נכון צעקה, מתה מאגרופים שתקה, גמרה, הגוף שלה נרדם, אין כלום, שתקה".
והלאה (ת/22 עמוד 19):
"לקחתי אותה, תפסתי את השדיים שלה".
ראד: איך היא, הגוף שלה גדול או קטן? כך או כך, איך?
הנאשם: יש אחת בשקם כאן שדומה לה... הייתי מזיין את השקמיסטית" (ת/22 עמוד 20).
ובהמשך (ת/22 עמוד 21):
"הנאשם: עשתה חיים. נהנתה. אכלה שלושה מספרים.
.....
ראד: תגיד לי איך היא לבנה או שחורה?
הנאשם: לבנה.
ראד: לבנה.
הנאשם: כן, לבנה, ג'ינג'ית.
ראד: ג'ינג'ית.
הנאשם: נהנתה אפילו שנהרגה.
.....
ראד: איך הטמבון שלה גדול או קטן?
הנאשם: שאסי קצר".
ציטטתי באריכות רבה, את דברי הנאשם למדובב, מכמה טעמים:
ראשית, המדובב היה הראשון שהנאשם הודה בפניו בביצוע המעשים המיוחסים לו. עד לשיחה הזו עם המדובב, ב-22/06/93, הכחיש הנאשם כל קשר למעשה. שנית, רואים אנו
--- סוף עמוד  21 ---
דברי הנאשם למדובב, נאמרים במהלך שיחה חופשית וללא לחץ מצד המדובב. שלישית, הנאשם לא הסתפק באימרה אחת:
עשיתי את זה, אלא הוא חזר מספר פעמים, בהקשרים שונים, על הגרסה כי קיים יחסי מין עם חנית וגם הרג אותה.
רביעית, מתוך עיון בתמליל רואים אנו, שאין אלה דברי התרברבות של הנאשם, אלא, אדרבא, הנאשם מנסה להצדיק את מעשיו, או להמעיט באשמתו. במקום אחד, הוא אומר (כמצוטט לעיל) שהשטן הוא הגורם לכל דבר. כלומר, אשמתו של הנאשם פחותה, כי לא הוא האישר הרע, אלא השטן הוא שגורם לכל הרע. אדם שמתרברב, אינו מחפש אשמים אחרים, אלא מייחס לכוחות, לחוכמתו, ולכישוריו את ביצוע המעשה.
חמישית, עיון בתמליל מראה שהנאשם לא התייחס למדובב כאיש מרות, או כאל איש בעל סמכות, או כאל איש ברמה גבוהה מהנאשם, שיש לכבדו או לחשוש ממנו. ד"ר לוי, המומחה מטעם הנאשם, העיד, כי המדובב, למרות שלא היה איש מרות, היה ברמה גבוהה יותר מהנאשם ועל כן, כלפי הנאשם הוא הצטייר כ"מעין איש סמכות" שיש לכבדו ולחשוש ממנו, ולפיכך הודה הנאשם גם בפניו, כפי שהודה, מאוחר יותר, בפני חוקרי המשטרה.
אולם, רואים אנו, כי כאשר, שאל המדובב את הנאשם איפה הניח את גופת המנוחה, ענה לו הנאשם (כמצוטט לעיל):
"זה לא מעניין אותך, העיקר שאני התפטרתי ממנה וזהו זה".
הביטוי: "זה לא מעניין אותך", מראה כי הנאשם לא חשש מהמדובב, ולא ראה בו אדם שיש לכבדו ולהכנע לו. כאשר הנאשם לא רצה לגלות משהו, למדובב הוא דחה אותו באמירה תקיפה: "זה לא מעניין אותך". עובדה זו, אינה עולה בקנה אחד, עם התיזה שפיתח ד"ר לוי, שהנאשם נכנע לכל אדם שהוא בעל סמכות, או אדם שהוא ברמה גבוהה ממנו, ואומר לו מה שאותו אדם רוצה לשמוע.
ששית, הנאשם מספר בשיחה זו, מה המניע להריגתה של חנית: משום שאנס אותה, היה חייב להיפטר ממנה.
שביעית, הנאשם מספר בשלב זה עובדות הנוגעות לצורתה החיצונית של חנית ולתכונות אחרות הקשורות בגופה, ועובדות אלה, כפי שאראה בהמשך הכרעת הדין, היו נכונות והיו יכולות להיות ידועות רק למי שראה את חנית.
9.    אחרי שהודה הנאשם בפני המדובב, כמצוטט לעיל, בשיחה שהוקלטה, ביום 22/06/93, השמיע המדובב, לשוטר שהיה ליד חדרי המעצר את סיסמת הקוד, שעליה הוסכם מראש, היינו: שהוא רוצה "אקמול". המדובב הוצא מתא המעצר וסיפר לחוקרי המשטרה, כי הנאשם הודה בפניו.
החוקרים הזעיקו את סגן ניצב אבוקסיס, שהיה ראש צוות החקירה המיוחד, בפרשה זו וגם כיהן בתפקיד ראש אח"ק. אבוקסיס הגיע לתחנת המשטרה באופקים ואז נאמר לו, שהנאשם הודה בפני המדובב. אבוקסיס הורה להביא את הנאשם בפניו וסמוך לשעה 22:30 ביום 22/06/94, התקיימה שיחה בין הנאשם ובין סנ"צ אבוקסיס, לאחר שאבוקסיס ביקש משאר הנוכחים בחדר, לצאת.
על-פי גרסת אבוקסיס (עמ' 103 לפרטוקול), סיפר לו הנאשם באותו ערב, כי הוא נהג ברכבו, בליל המקרה, ובצומת גילת, עמדה בחורה, שסימנה לו בידה לעצור. הנאשם סיפר שעצר לבחורה והיא שאלה אותו לאן הוא נוסע. הנאשם השיב לה, שהוא נוסע לבאר-שבע והבחורה נכנסה לרכבו. הנאשם סיפר לאבוקסיס - לפי גרסת אבוקסיס - כי הוא התחיל לנסוע לכוון באר-שבע, כאשר הבחורה יושבת במכוניתו, ואז הבחין הנאשם, כי בצד שמאל, נסיעתו יש חורשה. הנאשם סטה מהדרך לכוון החורשה ושם ביקש מהבחורה להתפשט, הרכין את הכיסא האחורי שלה אחורנית, קיים איתה יחסי מין וחזר איתה אחר-כך לכביש הראשי. בדרך, הבין הנאשם שעשה טעות ועל-כן, נתן מספר סטירות לבחורה, חנק אותה והשליך אותה מהמכונית לעבר גשרון.
--- סוף עמוד  22 ---
אבוקסיס שרטט את הדרך, לפי סיפורו של הנאשם. לפי גרסת אבוקסיס, הוא הניח שהשיחה הזו, בינו לבין הנאשם מוקלטת, אולם בדיעבד, התברר שהשיחה הזו לא הוקלטה, כי מכשיר ההקלטה לא פעל (עדות אבוקסיס, עמוד 118 שורה 7)
אבוקסיס אמר לנאשם, כי הוא שמע ממפקד עמר, שהנאשם מודה במעשה, ואבוקסיס רוצה שהנאשם יביא אותם למקום בו נמצאת הגופה (עמ' 118 שורה 12).
העובדה, שהשיחה הזו, בין הנאשם ואבוקסיס, לא הוקלטה, שימשה יסוד לסניגור לטעון, כי שיחה כזו, לא התקיימה. אינני מקבל טענה זו.
אבוקסיס עשה עלי רושם מהימן ואני מקבל את גרסתו. אציין רק, כי אפילו אם הייתי סבור, שהנאשם לא הודה בעל-פה בפני אבוקסיס, מסקנתי הסופית לא הייתה משתנה.
הנאשם נלקח באותו לילה לשיחזור, אולם גופת המנוחה לא נתגלתה, במקום שהוא הצביע עליו, היינו: גשרון ליד שדה תימן.
נגבתה הודעה מהנאשם, על ידי רב סמל עמוס עזריה, עוד באותו לילה (אם כי, היות והשעה הייתה אחר חצות הלילה, נרשם בה התאריך 23/06/93, שעה 00:40, ראה מוצג ת/56).
בהודעה זו נרשם מפי הנאשם (ת/56 עמוד 1):
"אני ביום חמישי לפני שבוע וחצי לערך, יצאתי מהבית עם הרכב סוברו פרטי צבע כחול ונסעתי לכוון נתיבות מכביש בית קמה. הגעתי לנתיבות, שם שתיתי בירות לקחתי מקיוסק ונסעתי ושתיתי את הבירות בנסיעה ונסעתי לכוון באר-שבע בכביש הראשי עד צומת גילת. שם בצומת גילת הייתה בחורה יפה סימנה לי ביד לטרמפ. אני עצרתי ולקחתי אותה והיא ישבה לידי ואני המשכתי לכוון באר-שבע והתחלנו לדבר.
אני שאלתי אותה אם יצא משהו, הכוונה זיונים, והיא ענתה לי אולי. והיא ענתה לי בדיבור יפה, יש בחורות שאתה בא להם בצורה יפה הם מתנפלים עליו. המשכנו בדיבורים ונכנסנו לחורשה, אחרי משמר הנגב בצד שמאל, כשנוסעים לבאר-שבע, באמצע הנסיעה, היו דיבורים פה ושם. כשנכנסתי לחורשה, אמרה לי: לאן אתה נוסע? אמרתי לה: שניות ואנחנו יוצאים. הדיבור היה יפה. היא אמרה לי: אל תכנס ולאחר מכן שתקה.
שאלה: האם אתה הכרחת אותה להתפשט?
תשובה: לא. אמרתי לה תורידי והיא התחילה להתפשט. היא הורידה מכנסיים, משהו כזה, או שמלה, לא יודע בדיוק. אני שכבתי איתה פעם אחת. לאחר מכן יצאנו, היא התלבשה לבד, ויצאנו מהחורשה ונהגתי לכוון באר-שבע. באמצע הנסיעה, החלטתי לזרוק אותה, לעזוב אותה. אני עמדתי בדיוק בסיבוב של כוון באר-שבע לא לכוון האחר. אני נתתי לה כמה סטירות ודחיפה וחזרתי הביתה ויצאתי לעבוד. זה כל מה שהיה. זה כל הסיפור.
שאלה: כאשר אתה אומר לקחת את הבחורה אתה מתכוון לחנית קיקוס הנעדרת?
תשובה: אני חשוב שזאת היא הנעדרת.
שאלה: האם בזמן שזרקת אותה, אתה הכית אותה?
תשובה: אני נתתי לה רק כמה סטירות, אני חושב שאני חנקתי אותה, אני הייתי שיכור ולא יודע מה אני עושה".
--- סוף עמוד  23 ---
רואים אנו, שיש כאן סיפור קולח של הנאשם, לגבי אופן פגישתו את חנית, השתלשלות הדברים, שהובילה לקיום יחסי מין ביניהם והחלטתו להרוג אותה. הנאשם, בהודעתו הנ"ל, מתייחס לכמה עובדות, שמתאימות לעובדות הקשורות בחנית:
אנו יודעים, שחנית רצתה להגיע לבאר-שבע, למסיבת יום ההולדת של חברה. והנה, הנאשם מספר שהוא ראה את חנית בצומת גילת. צומת גילת, מרוחקת מהיציאה מאופקים, כארבעה קילומטר, וממנה נוסעים לבאר-שבע.
הנאשם מזכיר, כי חנית סימנה לו לעצור, לנסיעה בטרמפ ואנו יודעים, מפי חברותיה של חנית, שהיא התכוונה לנסוע בטרמפ לבאר-שבע, באותו ערב.
הנאשם מזכיר בהודעתו, כי הבחורה הייתה יפה, וגם זאת אנו יודעים, על פי תמונותיה של חנית שהוגשו לנו. יכול היה הנאשם לציין סתם "בחורה", אולם הוא מדגיש שהבחורה הייתה יפה וזו התייחסות ספציפית, לבחורה שאנו יודעים שהייתה יפה.
בא-כוח הנאשם טען, כי העובדות המיוחדות הנ"ל, הנוגעות לחנית, הודלפו לנאשם על-ידי חוקרי המשטרה. אולם, אנו מנתחים את הודעתו הראשונה של הנאשם לחוקריו, לאחר מספר ימים, שבהם הכחיש כל קשר למקרה.
כמובן, שמיד מזדקרת השאלה: מה גרם לנאשם להודות בפני חוקרי המשטרה, אחרי שהכחיש קודם לכן את מעורבותו במקרה? החוקרים הרי לא אמרו לנאשם, שהם יודעים מפי המדובב שהנאשם הודה, שכן החוקרים לא רצו בשלב זה לחשוף את העובדה, שהמדובב הוא סוכן משטרתי. הנאשם הרי הוחזר לתא, גם לאחר מכן, והמשיך לשהות עם המדובב, במטרה להוציא ממנו עוד פרטים, ובעיקר, היכן נמצאת גופתה של חנית.
אין גם לומר, שלאחר שהנאשם הודה בפני המדובב, הוא נשבר והודה בפני החוקרים. שכן, הנאשם ראה את המדובב כעבריין, היושב עימו במעצר ואשר ניתן לסמוך עליו, שלא יגלה את סודו לשוטרים.
התשובה היא, שסגן ניצבאבוקסיס אמר לנאשם, כאשר נפגש עימו בתחנת המשטרה באופקים באותו לילה (22/06/93), כי הוא יודע שהנאם הודה במעשה.
הרי דברי אבוקסיס בעדותו (עמ' 118 שורה 12):
"אמרתי לנאשם ששמעתי מעמר שאתה מודה ואני רוצה שתביא אותנו למקום הגופה".
עמר, הוא פקד שמעון עמר, שהיה אחד מחברי צוות החקירה המיוחד למקרה זה.
פקד עמר העיד בעניין זה (בעמ' 26 שורה 4):
"ובאופן כללי הוא הסביר ליוסיפר לי שלמעשה הנאשם הודה בפני המדובב על אונס ורצח. אני התקשרתי לסגן ניצב אבוקסיס, ביקשתי ממנו שיגיע לתחנה דחוף, זה היה בשעות הלילה, לא זכור לי בדיוק ואז סיפרתי לא שזהו, נאמר הקוד והבחור למעשה התוודה בפני המדובב על כל הסיפור ואז הוא נכנס, אבוקסיס, לענינים".
אכן, רואים אנו, שאמנם אבוקסיס שמע מעמר, כי הנאשם הודה, אולם עדיין לא יכול היה לומר זאת לנאשם, כי הנאשם לא הודה בפני עמר, עד אותו שלב. האדם היחיד, שהנאשם הודה בפניו, באותו זמן, היה המדובב, אבל אבוקסיס לא יכול היה לומר לנאשם זאת, כדי לא לחשוף את המדובב.
אבוקסיס גם לא יכול היה לומר, באותו שלב, לנאשם, כי הוא יודע שהנאשם הודה, בכלל בפני מישהו, כי הנאשם ידע, כי הוא הודה, רק בפני המדובב, ואם אבוקסיס היה אומר לו שהוא יודע שהנאשם הודה, היה הנאשם מבין מיד שהמדובב הסגיר אותו.
--- סוף עמוד  24 ---
על-כן, תמוה בעיני, כיצד אבוקסיס, יכול היה לומר לנאשם, עוד בטרם הודה הנאשם בפני חוקר משטרתי כלשהו, כי הוא שמע שהנאשם הודה.
אולם, אין ספק, שאבוקסיס נתן לנאשם להבין, כי הוא יודע שהנאשם מעורב במקרה ואין טעם שהנאשם ימשיך להכחיש.
ככל הנראה, לאחר שהיה נתון בחקירה במשך ארבעה ימים, עד אותו יום ולאחר שכבר הודה בפני המדובב, רצה לפרוק את המטען שרבץ עליו, כדי להקל על עצמו. יש לזכור, בהקשר זה, כי הנאשם נשא סוד וסיפור נורא.
סיפור על אונס והריגה. אין ספק, ששהייתו של הנאשם במעצר, בתנאים שאינו רגיל להם, רחוק ממשפחתו, ובהיותו נתון לחקירה, השפיעועליו, וכנראה שהיה לו קשה להתמודד בעצמו עם התנאים החדשים של חייו.
בנסיבות אלה, פריקת המטען הנפשי, הייתה הקלה מסויימת עבורו.
בין שהנחה זו נכונה ובין שאיננה נכונה, אין הדבר משנה לגבי המסקנה. שהרי הנאשם אינו טוען שהופעל עליו לחץ כלשהו, עובר למסירת ההודעה הזו (או כל הודעה אחרת שמסר) וכן אינו טוען, שלא אמר את הדברים שנרשמו בהודעה מפיו. טענתו היא, כאמור לעיל, שבגלל מצבו השכלי והנפשי, הוא אמר את מה שחשב, שהחוקרים רצו לשמוע מפיו. אם-כך, אין חשיבות, בהקשר זה, אם הנאשם סיפר לחוקר עזריה, מה שסיפר, משום שאבוקסיס עמר לו, שהוא יודע כבר שהנאשם הודה, או מנימוק אחר. העובדה היא, שהנאשם אמר דברים אלה לחוקר עזריה.
לעניין מהימנות דברים אלה, אתייחס בהמשך. על-כן, גם אם הייתי מקבל את גרסת בא-כוח הנאשם, שאין להאמין לאבוקסיס, כי הנאשם הודה בפניו, משום ששיחה זו לא הוקלטה, לא הייתה לכך חשיבות מיוחדת, שכן אין מחלוקת שהנאשם הודה בפני החוקר עזריה, ארבעים דקות אחר חצות הלילה, בתאריך 23/06/93.
אולם, אני מקבל את גרסת אבוקסיס, שהנאשם הודה בפניו בעל-פה, באותו לילה, בביצוע המעשים ורק משום שהייתה תקלה במכשיר ההקלטה, לא הוקלטו דברי הנאשם.
מה היה לאבוקסיס לשקר בעניין זה? הרי הנאשם הודה - לאחר השיחה עם אבוקסיס - עוד שש או שבע פעמים נוספות. הוא הודה בהודאותיו בכתב, הוא הודה בשחזורים והוא הודה בפני שופטת בית משפט השלום, שדנה בהארכת מעצרו.
אם הנאשם היה מכחיש את מעורבותו, לאחר דבריו לאבוקסיס, והייתה נשארת העובדה, שרק אבוקסיס טוען שהנאשם הודה בפניו ואין הקלטה לגבי הודאה זו, היה משקל רב יותר לטענת בא-כוח הנאשם, שדווקא ההודאה היחידה לא מוקלטת. אולם משהודה הנאשם, עוד מספר לא מועט של פעמים, לאחר מכן, לא הייתה כל סיבה לאבוקסיס לשקר בעניין זה, ולטעון שהנאשם הודה בפניו, אם עובדה זו לא הייתה נכונה. אבוקסיס עשהעלי רושם מהימן ואני מקבל את גרסתו.
עוד באותו לילה, יצא הנאשם בלווית חוקריו לשיחזור ובעיקר, כדי להצביע על המקום בו הניח את גופת חנית. כאמור לעיל, בעיני החוקרים, הייתה חשיבות עליונה, באותו שלב, למצוא את גופת המנוחה, שכן אם הייתה נמצאת הגופה, במקום שהנאשם הצביע עליו, היה הדבר מוכיח סופית לחוקרים, כי הנאשם, הוא שהרג את חנית.
הנאשם הוביל את חוקריו ביום 23/06/93 בשעה: 02:14 אחר חצות הלילה. בשיחזור טען הנאשם, כי יחסי המין בינו לבין חנית, היו בהסכמתה ולא בעל כורחה (עדות שמעון עמר עמ' 35 שורה 12 וכן ראה תמליל השיחזור, מוצג ת/15א').
הנאשם הראה לחוקרים, את המקום, בו, לגרסתו, השליך את גופת חנית. היה זה ליד גשרון, בכביש הראשי אופקים באר-שבע. השוטרים חיפשו את הגופה, במקום עליו הצביע הנאשם, אולםלא מצאו כל גופה, ולא ממצאים אחרים, שהיו קשורים בחנית. הנאשם בכה במהלך השיחזור, הביע חרטה וצער על מעשיו ואמר שהוא ישלם ביוקר על מעשיו.
--- סוף עמוד  25 ---
חוקרי המשטרה, אמרו לנאשם, כי גרסתו, שהוא השליך את גופת חנית, באותו מקום, לא נראית להם. כיון, שהמקום היה סמוך לכביש ראשי, בו חולפת תנועה רבה של כלי רכב. במקום כזה, סביר להניח, שגופת המנוחה הייתה מתגלה, עוד לפני בוא המשטרה.
השיחזור הראשון, נערך ביום 23/06/94, היינו: שלושה-עשר יום, אחרי היעלמותה של חנית. בתקופה זו, סברו החוקרים, הייתה מתגלה הגופה, על ידי נהגים שחלפו במקום. החוקרים אמרו לנאשם, כי לדעתם, וא משקר בעניין מיקום השלכת הגופה. בתום השיחזור הראשון, הנאשם הוחזר לתא המעצר, ושהה בתא, ביחד עם המדובב. בשלב זה, עדיין לא ידע הנאשם, כי המדובב פועל כסוכן משטרה. המדובב המשיך לשוחח עם הנאשם והנאשם אמר למדובב, בשיחה שהוקלטה, כי הוא שיקר לחוקרי המשטרה, בעניין מקום השלכת הגופה. בתמליל קלטת השיחה בין הנאשם והמדובב, אנו מוצאים את הקטע הבא:
"הנאשם: היא לא במקום שאני אמרתי להם" (מוצג ת/23 עמוד 11 באמצע).
כלומר, הנאשם שטרם חשד אז, כי המדובב משמש כסוכן משטרה, אמר לו, כי הטעה את חוקרי המשטרה, בנושא של מיקום הגופה.
בהמשך השיחה בין הנאשם והמדובב, בהמשך אותו לילה, בתאריך 23/06/93, אמר הנאשם למדובב (תמליל הקלטת, מוצג ת/25 עמ' 1):
"ראד (המדובב): אם תתגלה הגופה, כמה תקבל על זה?
הנאשם: 15 שנה.
.....
ראד: היא נמצאת בזבל?
הנאשם: בזבל מחפשים שם.
ראד: אולי הזבל פירק אותה, העלים אותה?
הנאשם: אני מקווה שפרק אותה בזבל". ובהמשך (ת/25 עמ' 3):
"הנאשם: אני מכיר את המקום בדיוק אבל אני מפחד, אני יודע המקום שהיא נמצאת בו".
והלאה (ת/25 עמ' 8):
"הנאשם: אני בדיוק שמתי אותה בנקודה הזאת אני לא יודע בדיוק, אני שמתי אותה באזור הזה, לא יודע אם קברתי אותה, רק אני אגיד להם זרקתי אותה שם.
ראד: במזבלה.
הנאשם: כן במזבלה.
הנאשם: אני לא יודע אם דרסתי אותה, עליתי(?) עליה, קברתי אותה, לא יודע איפה, רק....".
(ת/25 עמ' 9):
"עצור אחר: תקשיב, איפה הגופה?
--- סוף עמוד  26 ---
הנאשם: זו הבעיה, הגופה לא ימצאו אותה.
עצור אחר: למה לא ימצאו?
הנאשם: קשה, קשה.
.....
אצור אחר: למה?
הנאשם: הזבל כמו אש. בחייך זה יכול להדליק לך הסיגריה מרוב החום נדלק לבד, מה קרה לך מהחום שלו".
..... (ת/25 עמ' 10):
"יש שקיות שם אבל לא שלה, לא שייך לה, אם ימצאו אותה, ימצאו אותה כמו תבן".
בשיחה זו, נשמע הנאשם, כמי שמחבל תחבולות.
תחילה הוא מספר, שהטעה את החוקרים, בקשר למקום המצא הגופה.
אחר-כך, הוא מביע תקווה שהזבל גרם להתפרקות הגופה. בהמשך הוא מספר שעלה על הגופה וקבר אותה, אבל לחוקרים הוא יאמר שרק זרק את הגופה, דבר שיקשה על החוקרים למצוא את הגופה. הוא מסביר גם, שלא ימצאו את הגופה, כי הזבל הוא כמו אש ואם ימצאו את הגופה, ימצאו אותה כמו תבן, היינו: בחתיכות קטנות.
כאשר הנאשם מסביר, שעלה על הגופה וקרב אותה, יש להבין מדבריו, שעשה זאת, בעודו נוהג בשופל, אותו היה מפעיל באתר דודאים.
בהמשך השיחה, בין הנאשם והמדובב ביום 23/06/93, אמר הנאשם (ת/26 עמ' 1):
"הנאשם: אני לא יודע זרקתי אותה, הייתי עובד, לא יודע איפה היא".
רואים אנו שהנאשם יוצר קשר הדוק בין זריקת הגופה, לבין עבודתו ("זרקתי אותה הייתי עובד"). מכאן יש להבין, שגרסתו של הנאשם, בעניין זה, היא, שהוא זרק את הגופה, במקום שעבד, היינו: באתר הדודאים, ובזמן שהיה קרוב לזמן עבודתו. ולאור זה, יש לפרש את דבריו: "עליתי עליה", "אינני יודע אם דרסתי אותה", "קברתי אותה".
עוד אחזור לנושא זה, בהמשך הכרעת-הדין. ובשלב זה אציין רק כי גרסת הנאשם, כפי שהוא מספר אותה למדובב (ואולי גם לאצור אחר שהיה בתא סמוך), היא, שהוא זרק את הגופה, במקום עבודתו, ואח"כ עלה עליה וקבר אותה.
10.   לאחר שהשוטרים חיפשו את גופת המנוחה, בסמוך לגשרון, שהנאשם הצביע עליו, ולא מצאו מאומה, הם אמרו לנאשם, שאינם מאמינים כי במקום זה, נזרקה גופת המנוחה, כיון שהמקום נמצא ליד כביש ראשי ומישהו מהנהגים בודאי היה מבחין בה.
הנאשם נחקר שוב על-ידי סמוע עזריה, ביום 24/06/93 בשעה 10:20, היינו: כשלושים ושש שעות לאחר שהודה לראשונה, בפני חוקריו. בהודעה זו (ת/57) אמר הנאשם:
"כואב לי באמת, כואב לי שעשיתי את זה (בשלב זה החשוד בוכה ופקד עמר אומר לו להרגע. החשוד אומר: אין מה להרגע). כשאני נזכר (ממשיך לבכות) פקד עמר שואל: כאב לך כשאתה נזכר? החשוד בוכה ועונה: כן.... אין לי מה להוסיף (החשוד פורץ בבכי ואומר: כואב ליכואב לי קחאותי אלוהים קח אותי. אני אף פעם בחיים שלי לא
--- סוף עמוד  27 ---
אשתחרר....) החיים שלי כואב לי, לא יודע למה אללה לא מסתכל עליי (החשוד נותן מכה לעצמו במצח) אף פעם אני לא אשתחרר מהמצב הזה.
שאלה: בעדויותיך במשטרה מסרת בהתחלה כי אספת את הבחורה בצומת אופקים ואילו בהמשך, גם בשיחזור, טענת כי לקחת אותה מצומת גיל. אני שואל אותך עכשיו שתאמר לי בדיוק מאיפה אספת אותה ומה הנכון?
תשובה: מצומת גילת, זה בטוח.
.....
שאלה: האם היא החזיקה משהו בידה?
תשובה: לא זוכר בדיוק, שקית, תיק, אני הייתי שיכור, שיכור....
שאלה: האם כל מה שסיפרת במשטרה ובבית המשפט, זה נכון?
תשובה: בבית משפט סיפרתי מילה אחת. היא שאלה אותי השופטת: עשית? אמרתי: כן. קשה לשמוע דבר כזה, כואב לי (החשוד בוכה ואומר: יאללה, קח אותי, קח אותי, אני רוצה, קח אותי יותר טוב). זה פשע, פשע, חטיפה, אונס.
זה תיק, מה אני אגיד לך, תיק חמור זה לכל החיים.
כאילו ברצונה, יעני לא בכוח, זאת אומרת לא באתי ולקחתי אותה בכוח, אלא בצורה כאילו מרצונה.... כשהיא עלתה אתי טרמפ, היא פחדה, היא הסתכלה ימינה, שמאלה לאחר שעלתה לאוטו חבל שאני לקחתי אותה אני מצטער, אני מצטער. חבר'ה זה כואב לי כואב לי, היא ראתה אותי נבהלה, היא לא אמרה לי שהיא רוצה לרדת... אני הרגשתי שהיא פוחדת, אפילו שאני הייתי שיכור, אני הסתכלתי עליה והמשכתי לנסוע. אני דיברתי איתה (על כל מחזור זה עולה לי זה כואב). זה לא חטיפה. אני לא מסכי לספר כלום. אני לא מספר (החשוד פורץ בבכי ואומר: לר אוצה, לא רוצה, אני בשביל חטיפה אני).... אני אמרתי לה:
ייצא משהו? הכוונה לזיין אותה. היא הבינה למה הכוונה.
אין בחורה שלא מבינה. היא ענתה: אולי. זה לא בכוח, חבר'ה, זה לא אונס. המשכתי לדבר איתה. אניכבר בנתי שהיא רוצה. המשכתי לנסוע לכוון באר-שבע. היא אמרה לי שהיא רוצה לנסוע לבאר-שבע. אני חושב שהיא אמרה שנוסעת להורים, לא זוכר בדיוק ואז נסעתי נכנסנו לחורשה, היא אמרה לי: לאן? אמרתי: שניה ויוצאים. היא לא דיברה עוד כלום. אמרתי לה: תוריד יכבר, הגענו למטרה. כשנכנסנו היא כאילו כן, כאילו לא. היא לא צעקה ולא התנהגה בצורה מוזרה או מיוחדת אני אמרתי לה: תורידי והיא הורידה או מכנסיים או שמלה. אני לא זוכר, אני לא עזרתי לה, היא הורידה לבד. לא ירדנו מהאוטו... אני ירדתי מהאוטו הלכתי לצד השני ועשינו את המעשה, אני עליתי עליה, אני השכבתי את המשענת שלה, אני הורדתי את המכנסיים שלי, היא לא התנגדה, היא לא אמרה כלום אני חושב מרוב הפחד, אנישכבתי איתה פעם אחת. יכול להיות היא הריחה את השתיה ולא דיברה, היא ירדה מחוץ לאוטו והתלבשה ועלתה לאוטו. מה אני ישאיר אותה בחורשה....
ולאחר מכן יצאנו מהחורשה (החשוד בוכה ואומר: עוד פעם אתם מזכירים לי) נסעתי לכוון באר-שבע. אני נזכרתי בכל וחשבתי על הכל, חשבתי על החיים, על הילדים, חשבתי על האונס והחלטתי אנילא יתאבד אותה חבל שלא התאבדתי בעצמי. כאשר יצאתי מהחורשה, היא הייתה מעולפת, אחרי המעשה שעשיתי לה היא לא דיברה איתי, היא הייתה מעולפת.
אני אפילו שהייתי שיכור התעוררתי קצת. נסעתי כמה קילומטר עד הסיבוב של שדה תימן. אני תוך כדי נסיעה, ביד אחת חנקתי אותה ביד שמאל תפסתי את ההגה,
--- סוף עמוד  28 ---
סובבתי את כל היד לכוון הפנים שלה (החשוד מדגים על פקד עמר) שמעתי את היד על הגרון, הראש שלה היה על משענת הכסא ולחתי עם היד על הגרון. היא הגיבה חלשה. השמיעה קולות הי, הי, הי, . היא ניסתה להוריד לי את היד עם הידיים שלה. הכוונה היא, היא ניסתה לדחוף אותי אך לא הצליחה, לא היה לה כח. היא צעקה חלושות. אמרה: עזוב אותי, אך הקול שלה היה חלש. הרגלים שלה פרפרו באוטו. אני לא זוכר כמה זמן לחצתי לה על הגרון. אני נסעתי לא מהר.
אני הייתי לבד על הכביש. אני נסעתי לאתר הזבל דודאים. חלק מהשער הראשי היה פתוח. צד אחד היה פתוח אף אחד לא ראה אותי. אני נכנסתי למזבלה בפנים. עצרתי ליד המזבלה, פתחתי את הדלת שלידה והרמי אותה בידים שלי, שאלוהים יקח אותי, אני למטה, לבור. שמתי באותה בזבל.
אני חושב שזרקתי מה שהיה לה, בזבל. אני הייתי בהלם, ונסעתי הביתה וחזרתי לעבודה. בבית אכלתי ושתיתי (החשוד פורץ בבכי) חזרתי לעבודה בשעה 24:00 עם האוטו של הבעל הבית ואת האוטו שלי שמתי ליד בעל הבית. אני זרקתי אותה עלל הזבל ולא שמתי לב, אם היא שם, אם לא שם. במקום ששמתי אותה, המשאיות שופכות את הזבל, ואם משאית שופכת זבל, היא יכולה לכסות אותה בזבל".
בגרסה הזו, ניכרים דברי אמת. אין זו אמירה אחת: "ביצאתי את המעשה שאתם מייחסים לי". זה סיפור מפורט, לפרטי פרטים, המספר את השתלשלות הענינים מההתחלה ועד הסוף. הנאשם נכנס לפרטים כמו הפרט שחנית פחדה כאשר עלתה למכוניתו והסתכלה ימינה ושמאלה. הוא מספר על שיחה ביניהם. מאידך, הנאשם בסיפור זה, איננו מודה בדברים שהוא חושב שאיננו אשם בהם: הוא איננו מודה בחטיפה וגם לגבי האונס הוא אמר: "זה לא בכוח, זה לא אונס". אין בפנינו אדם כנוע, שאומר הן לכל מה שמציעים לו החוקרים. אלא, אנו רואים אדם שמספר סיפור, שיש לו היגיון פנימי. מאידך, בפרטים שונים, הנאשם מנסה להציג עצמו, באור חיובי: הוא כופר בעובדה שחטף את חנית וכופר בעובדה שאנס אותה, כיון שזה לא היה בכוח.
ביום 28/06/93, שוב נחקר הנאשם על-ידי רס"מ עמוס עזריה (מוצג ת/58) ובהודעה זו הכחיש הנאשם את מעורבותו במקרה וטען כי ביום 10/06/93 ישן בביתו משעה 14:00 עד שעה 23:00 ואז קם והלך לעבודתו.
היות וחנית נעדרה החל משעה 20:00 או 20:10, ברור, כי אם גרסה זו של הנאשם נכונה, לא היה לנאשם כל קשר להיעלמותה.
אולם, עוד קודם לכן, ביום 24/06/93, נערך עימות בין שומר אתר דודאים, שאחדה לבין הנאשם. עימות זה הוקלט ובתמליל שנערך על-פי ההקלטה, אנו מוצאים כי שאחדה אמר בנוכחות הנאשם, כי ביום 10/06/93, הגיע הנאשם במכונית הסובארו הפרטית של הנאשם, לאתר הדודאים, בסביבות השעה 22:30, נכנס לתוך האתר ויצא מהאתר כעבור 20 דקות (מוצג ת/68, עמודים 2 ,1).
באותו עימות, אמר שאחדה, כי הנאשם נסע עם רכבו לברז המים שבאתר ושטף את רכבו. הנאשם כפר, באותו עימות, בעובדה ששטף את רכבו, באותו ביקור, אולם הודה, שהגיע לאתר בערך בשעה 22:00 ביום 10/06/93 (ת/68 עמוד 8). באותו עימות, סיפור גם שאחדה, כי לאחר שנודע דבר היעלמה של חנית, ישבו באחד הלילות באתר דודאים, שאחדה, הנאשם ושלושה נהגים, שמובילים אשפה, ודיברו על הנעדרת. הנאשם אמר באותה שיחה - לדברי שאחדה - כי ייתכן שימצאו אותה בזבל (ת/68 עמ' 9 למטה).
הנאשם הכחיש בעימות, שאמר דברים אלה וטען שאמר את המילים:
"החיים שלנו בזבל" (ת/68 עמוד 11).
כאשר הציג החוקר נחמני לשאחדה את גרסת הנאשם, בעניין המילים המדוייקות שאמר הנאשם, השיב שאחדה:
--- סוף עמוד  29 ---
"יכול להיות שלא שמעתי את זה טוב" (ת/68 עמוד 11).
גם כאן, רואים אנו, שהנאשם איננו מסכים עם כל מה שמטיחים בפניו, ובמיוחד עם דברים שעלולים להתפרש נגדו והוא מציג את גרסתו שהיא גרסה אחרת ממה שמציגים לו.
ביום 28/06/93 נחקר שוב הנאשם על-ידי פקד עמר. החקירה הזו הוקלטה ובהקלטה נשמע כי הנאשם מספר שוב הנאשם שנסע במכוניתו ובחורה סימנה לו לעצור, כי ברצונה לנסוע בטרמפ (ראה התמליל ת/67 עמוד 13).
הנאשם עצר את מכוניתו והבחורה אמרה לו שברצונה להגיע לבאר-שבע.
הנאשם אמר לה: תעלי. הבחורה עלתה. במהלך הנסיעה, שאל הנאשם את הבחורה אם ייצא לו משהו, אם יקח אותה לבאר-שבע כרצונה, והבחורה ענתה לו: אולי. הנאשם הוסיף באותה חקירה ואמר:
"היא אמרה אולי. לא, לא. לא אמרה לא. על בטוח. אם היא הייתה אומרת לא, על בטוח הייתי אומר לה שלום" (ת/67 עמוד 20).
אנו רואים, כי גרסת הנאשם היא, שחנית נטעה בו תקוות. הוא פנה אליה בדיבורים ורמז לה, ברמז עבה, כי ברצונו לקבל תמורה עבור הסעתה לבאר-שבע, והתמורה היא ביחסי מין. הנאשם מוסיף ואומר, שאם חנית הייתה דוחה את הצעתו מיד ובתקיפות, הוא לא היה מסיע אותה ומסרב לקחת אותה טרמפ. אולם, היא אמרה לו - לדבריו - "אולי" ובכך נטעה בלבו תקווה שהיא תיענה להצעתו, לפיכך, לקח אותה במכוניתו וסמוך לאחר תחילת הנסיעה פנה לחורשה, כדי "לגבות" את התמורה שהוא חשב שמגיעה לו.
וכך זה מופיע בתמליל (ת/67 עמוד 25):
"הנאשם: ונכנסנו לחורשה.
עמר: חוזר על דבריו.... איפה פנית?
הנאשם: שמאלה.
עמר: ... כמה נכנסת בפנים?
הנאשם: אולי חמש שורות, חמש, שש.
עמר: חוזר על דבריו ושואל: מה עשית אחרי שנכנסת חמש או שש שורות?
הנאשם: עצרתי כביתי את המנוע.
.....
הנאשם: ואמרתי לה תורידי. (ת/67 עמ' 26)
עמר: . תורידי מה?
הנאשם: מכנסים, שמלה, לא יודע.
עמר: חוזר על דבריו... מה, מה, אני רוצה להבין?
הנאשם: אני חושב מכנסים.
--- סוף עמוד  30 ---
עמר: ... איזה מכנסים?
הנאשם: באמת אני לא יודע. צבע זה צבע זה.
.....
הנאשם: והיא ניסתה אותי לכוון שלה.
עמר: ומה היא אמרה?
הנאשם: אמרה לא עכשיו וזה.
.....
הנאשם: אמרתי לה: נו, בחייך, אני יסע לבאר-שבע סתם?
.....
הנאשם: והתחלתי להסתובב לכוון שלה.
.....
הנאשם: התחלתי לחבק אותה פה ש.
.....
עמר: ... והלכת לאן?
הנאשם: לכוון שלה.
.....
הנאשם: והסתובבתי ... אני פתחתי את הדלת.
.....
הנאשם: והתחלתי לנשק. אמר: איפה לנשק אותה?
הנאשם: בכל מקום.
עמר: בגוף בפנים איפה?
הנאשם: בפנים והתחלתי לנשק פה, שם.
.....
הנאשם: ואמרתי לה תורידי לגמרי.
.....
הנאשם: את המכנסים.
--- סוף עמוד  31 ---
עמר: והיא הורידה עד?
הנאשם: עד לברכים.
עמר: .... מה אתה עשית?
הנאשם: שכבתי עליה (ת/67 עמ' 29).
.....
עמר: מי הוריד לה את החגורה (קרי: חגורת הבטחון) אתה?
הנאשם: אני חושב אני.
.....
הנאשם: וזהו זיון.
עמר: אתה היית עליה, היא אמרה משהו?
הנאשם: לא. כשאני שכבתי עליה והיא הורידה, אז היא התנגדה פה ושמה.
עמר: .... ומה עשית?
הנאשם: שכבתי איתה, עליתי עליה עם המשקל שלי.
.....
דידי (חוקר נוסף): מה עשית בדיוק?
הנאשם: העמדתי את הקטן.
עמר: ... מה זה הקטן.
הנאשם: זובור.
עמר: כן, איך העמדת אותו.
הנאשם: אתה כשרואה בחורה כזאת, לא עומד.
.....
הנאשם: ונכנסתי.
עמר: מה אתה מרגיש?
הנאשם: אתה מחזיר לי הכל.
עמר: .... לאן נכנסת?
הנאשם: לזיין אותה.
--- סוף עמוד  32 ---
עמר: איך הצלחת לעלות עליה, להכניס את הקטן לכוס שלה, אם המכנסים היו עד לברכים ואי אפשר לפתוח את הרגלים?
הנאשם: אני הרמתי את הרגלים שלה למעלה.
.....
עמר: .... היא לא צעקה?
הנאשם: לא. אולי. היא הריחה משהו, היא שתקה בכלל.
.....
עמר: כמה זמן זיינת אותה שמה?
הנאשם: עם כל העבודה הזאת, עם כל האונס הזה, הכל ביחד כולל מע"מ?
.....
הנאשם: חצי שעה.
עמר: ..... אתה בעדויות הקודמות שלך מסרת שאתה נתת לה מכות בשלבים האלה. אתה לא הזכרת לי את זה עכשיו?
הנאשם: לא רק כשיצאנו.
עמר: .... אבל אתה בדרך אמרת לאלברט שבחורשה היא הייתה מתה?
הנאשם: עד שיצאנו היא לא מתה.
עמר: מה היה תסביר לי בדיוק?
הנאשם: לא דיברה בכלל, אחרי הזיונים וכל זה לא דיברה בכלל.
עמר: נו, מה קרה אחרי הזיון?
הנאשם: אני לא יודע נכנס לי ג'וק.
הנאשם: התחלתי להכניס סטירות.
.....
עמר: אתה הרבצת לה כשהיא לא התלבשה?
הנאשם: היא התחילה להתלבש.
עמר: .... מה אתה הרגשת באותו רגע?
הנאשם: הרגשתי כל העולם בא לי.
.....
--- סוף עמוד  33 ---
הנאשם: פחדתי.
עמר: .... ואז הרבצת?
הנאשם: כן.
.....
עמר: כמה זמן נתת מכות?
הנאשם: אולי רבע שעה.
.....
עמר: תגיד לי, המכות שנתת לה היו חזקות?
הנאשם: כן.
.....
עמר: מה היה המצב שלה, כשנתת לה מכות, ירד לה דם, לא ירד לה דם?
הנאשם: באוטו לא ירד כלום.
עמר: מה קרה איתה, איך היא הייתה יושבת, בוכה, צוחקת?
הנאשם: לא יודע, מה במצב כזה אחד צוחק? מצאת דם?
עמר: אני לא בדקתי את האוטו שלך, מי שבדק, זה מישהו אחר.
הנאשם: אני מבטיח לך, לא היה כלום.
עמר: מה קרה בזמן שנתת לה מכות, היא בכתה?
הנאשם: בכתה.
.....
עמר: כשהיא בכתה, מה אתה עשית?
הנאשם: היא.... איבדתי שליטה.
.....
הנאשם: ולא ידעתי מה אני עושה.
עמר: .... מה עשית לה?
הנאשם: התחלתי לתן לה סטירות עוד יותר.
.....
--- סוף עמוד  34 ---
הנאשם: עד שאני התעייפתי.
עמר: .... ומה היה?
הנאשם: היא שתקה.
.....
הנאשם: ואני לא יודע אם הגיעה לאתר מתה או לא.
.....
עמר: ... סתמת לה את הפה, בזמן שנסעת?
הנאשם: כן.
עמר: .... ביד אחד תפסת את ההגה?
הנאשם: כן.
עמר: .... באיזה יד סתמת לה את הפה, שמאל, ימין?
הנאשם: על הדלת ממש ככה.
עמר: .... ישר לפנים?
הנאשם: ישר לפנים.
.....
הנאשם: אולי אני יקבל קריז. אני יודע. תהיה שחור. אני ידגים על עצמי וזהו.
.....
הנאשם: והפנים שלה לכוון שלי.
עמר: חוזר על דבריו (של הנאשם): היד שלי על הפה והאף ואני דוחף את הראש, נכון לחלון לכוון הדלת.
.....
הנאשם: אני רועד.
עמר: ממה אתה רועד?
הנאשם: פחדתי.
.....
הנאשם: פחדתי, אמרתי חלס, גמרנו החיים שלי הלכו.
.....
--- סוף עמוד  35 ---
עמר: .... זה היה תוך כדי נסיעה?
הנאשם: כן.
עמר: .... באיזה שעה בערך הגעת לאתר הדודאים?
הנאשם: עשר, עשר וחצי.
עמר: .... איך נכנסת בפנים?
הנאשם: עם האוטו.
עמר: כן, אבל איך, דרך השער, דרך הגדר?
הנאשם: דרך השער.
.....
הנאשם: דחפתי ונכנסתי.
עמר: עם האוטו דחפת אותו?
הנאשם: ירדתי .... שרשרת, הורדתי אותו ושמתי אותו.
עמר: אתה ירדת מהאוטו?
הנאשם: כן.
עמר: פתחת, חזרת לאוטו ונסעת?
הנאשם: כן.
עמר: .... כשנכנסת לאתר נסעת ישר?
הנאשם: ישר .... (לא ברור).
עמר: לאן אתה נסעת?
הנאשם: למזבלה.
עמר: אז לקחת שמאלה?
הנאשם: למה, בדרך ישר, פתחתי את השער.
עמר: ..... ומה עשית שמה?
הנאשם: תפסתי אותה ככה.
עמר: .... הלכת ברגל?
הנאשם: כן.
--- סוף עמוד  36 ---
.....
עמר: שלושים מטר?
הנאשם: אולי שלושים מטר.
.....
הנאשם: לא הרגשתי אותה.
עמר: ..... ושמת אותה?
הנאשם: ושמתי אותה.
עמר: איך, שמת או זרקת אותה ככה?
הנאשם: לא. לא זרקתי אותה. שמתי אותה באמצע.
.....
הנאשם: ונעלתי וברחתי.
עמר: כיסית אותה?
הנאשם: זרקתי כמה ניירות סתם.
עמר: .... מה עוד זרקת שם?
הנאשם: לא יודע, שקית, לא זוכר מה.
.....
עמר: מה זרקת?
הנאשם: לא יודע, תיק או שקית, לא יודע בדיוק. מה שמצאתי למטה.
עמר: איפה מצאת, בתוך האוטו?
הנאשם: בתוך האוטו. אני זרקתי את זה.
.....
עמר: כשנגעת בזה, כשהרמת ונגעת בזה, ..... ניילון?
הנאשם: כן.
עמר: .... וזרקת אותה, איפה, עם הגופה?
הנאשם: כן.
עמר: .... וכמה זמן היית באתר? הנאשם: אולי רבע שעה, חצי שעה.
--- סוף עמוד  37 ---
עמר: ..... מה עשית ברבע שעה?
הנאשם: עד שהגעתי לאוטו ישבתי וחשבתי.
עמר: .... מה חשבת?
הנאשם: כשהגעתי לאוטו ושמתי אותה, התחלתי לחשוב.
עמר: מה חשבת?
הנאשם: על הכל.
עמר: מה זה הכל, תסביר לי.
הנאשם: שמישהו ראה אותי, אם מישהו היה רואה אותי.
עמר: ..... הריח של הזבל לא העיר אותך?
.....
הנאשם: אבל הריח לא היה שעכשיו חפרו, אין ריח.
.....
עמר: ... ואז מה, נסעת?
הנאשם: כן.
עמר: .... לאן נסעת?
הנאשם: הביתה.
עמר: .... התקלחת?
הנאשם: לא. הייתי המום.
.....
הנאשם: האישה (קרי: אשתי) הסתכלה עלי. לא דיברה בכלל.
.....
הנאשם: ... לקחתי את הפולקסווגן.
עמר: .... לאן נסעת, לאתר?
הנאשם: כן.
.....
עמר: תגיד לי, אתה בעדותך של, אמרת כל הזמן, הבחורה הייתה יפה, תתאר לי אותה. כמה שאתה זוכר.
--- סוף עמוד  38 ---
.....
הנאשם: אודם.
.....
עמר: באופן כללי, בחורה מכוערת?
הנאשם: בחורה יפה.
עמר: .... שמנה, רזה? ... יעני רזה מקל, או ככה טוב?
הנאשם: חצי.
עמר: עאקף השוטר, ראית אותו, ככה?
הנאשם: עאקף רזה כזה. היא יותר שמנה ממנו.
עמר: .... איזה חזה היה לה, גדול, קטן?
הנאשם: אגיל, כמו חזה, מה החזה הזה, כפרה עליו כפרה עליו.
עמר: איך החזה, קטן, גדול, בינוני?
הנאשם: רגיל קטן. לא ממש קטן קטן.
.....
הנאשם: ..... היא לא הייתה בתולה.
.....
הנאשם: נפלתי, נפלתי (ת/67 עמ' 43) .....
הנאשם: אמרתי, חאלס, מתה מתה, אני יזרוק אותה וגמרנו..... היא מתה והילדים שלי בלי אבא".
הארכתי בציטוטים מדברי הנאשם המוקלטים, כדי להראות שהנאשם לא השיב תשובות לקוניות, שמהן אולי ניתן היה להסיק, שהוא רק מאשר את דברי החוקרים, אלא שהוא סיפר סיפור הגיוני וקוהרנטי ונכנס לפרטי פרטים, כולל פרטים של אברים מוצנעים בגופה של חנית.
בהמשך הכרעת הדין, כאשר אגיע לנושא של סיוע לגרסת הנאשם, אראה, שחלק מפרטים אלה נכונים, וידיעת הנאשם לגביהם, מהווה סיוע.
מכל מקום, עיון בדברי הנאשם הנ"ל, מראה כי הנאשם סיפר סיפור שהוא היה עד לו. אין זו המצאה של סיפור מדמיונו ואין זה סיפור שהחוקר הכתיב לנאשם. גם הבעת צערו של הנאשם על גורל ילדיו בהקשר למותה של חנית, גם הם מחזקים את אמינות הסיפור (שהיא מתה והילדים שלי בלי אבא").
ביום 28/06/94, ביקר עורך דינו דאז, מר ש. זילברמן, את הנאשם במעצרו, אמר הנאשם לחוקריו, עוד לפני שנשאל שאלה כלשהי:
"כל מה שאמרתי שיקרתי" (ראה הדו"ח של פקד עמר מיום 28/06/93, מוצג ת/4א')
--- סוף עמוד  39 ---
11.   הנאשם השתתף גם בשני שחזורים. השחזורים הוסרטו בסרט וידאו והוצגו כראיה בבית המשפט. נעשו גם תימלולים לאותם שחזורים.
בשיחזור הראשון, שנערך ביום 23/06/93 (ראה תמליל השיחזור מוצג ת/15א'), ביקש הנאשם לעצור את הרכב המשטרתי בו נסע, בצומת גילת והנאשם סיפר כי בצומת זו, סימנה לו הבחורה לעצור והוא עצר לה.
הנאשם הראה לחוקריו, כיצד נסע, לאחר שהבחורה עלתה לרכבו, סטה לחורשה שבצד שמאל. הנאשם סיפר שקיים איתה יחסי מין, בעקבות שכנוע מצדו "כאילו מרצונה" ואח"כ יצא איתה מהחורשה לכיוון באר-שבע ושם "פחדתי מהמעשה וזרקתי אותה וברחתי הביתה" (ת/15א' עמוד 3).
כאמור לעיל, באותו שיחזור הצביע הנאשם לשוטרים, על כך שזרק את הבחורה ליד גשרון בסמוך לכביש הראשי. השוטרים לא האמינו לגרסתו זו. גם בשיחזור זה, אמר הנאשם שחנק את הבחורה שעלתה לרכבו. כאשר הוא נשאל, מדוע חנק אותה, השיב (ת/15א' עמוד 9):
"פחדתי, פחדתי שהיא תלך תתלונן עליי. אם היא תתלונן עליי, היה יותר טוב מכל הפרשה הזותי, אני מצטער על כל מה שעשיתי".
כלומר, הנאשם מסביר שהיה מעדיף, בדיעבד, שהבחורה הייתה מתלוננת עליו בקשר לאונס, והוא היה עומד בסיכון של אשמת אונס, מאשר המצב הנוכחי, שבו הוא בסיכון של אשמת רצח.
השיחזור השני, היה ארוץ יותר ומפורט מאוד. ניהל אותו רס"מ אבי נחמני שחזר לילה אחד לפני שיחזור זה מחו"ל, ועל-כן לא היה מעורה בחקירה והתפתחותה. מסיבה זו, הועדף נחמני כמי שינהל את השיחזור, שכן הוא ידע - פחות מיתר החוקרים - את העובדות הקשורות בחקירה ועל כן השיחזור בניהולו היה אותנטי יותר.
גם שיחזור זה הוסרט בסרט וידאו שהוגש כראיה ונערך תמליל ממה שנאמר בסרט. התמליל הוא מוצג ת/10 ובגלל החשיבות שאני מייחס לשיחזור זה, אצטט קטעים מספר מהתמליל.
בתמליל עצמו מופיעים המדברים, תחת הציון: קול א', קול ב', קול ג', קול ד'. אולם בסוף התמליל יש זיהוי של המדברים.
קול א' הוא קולו של רס"מ נחמני וקול ב' הוא קולו של הנאשם. על-כן, בציטוט מתוך התמליל, אציין במישרין, למי מיוחסים הדברים.
(ת/10 עמוד 4):
"נחמני: מה קרה במקום הזה? אתה הבאת אותנו לכאן, מה היה במקום הזה?
הנאשם: איך שהתחלתי עם הבחורה.
.....
נחמני: אנחנו נלך רגלית ותראה לנו בדיוק את המקרה שבו עמדת עם הרכב?
הנאשם: בסדר... רק זה לא התפרסם (צ"ל: יתפרסם) בעיתונים. יאללה, לא יתפרסם בעיתונים... שוב פעם, עוד כאבים.
נחמני: סולימאן, תגיד לי מאיפה נכנסת עם הרכב שלך?
הנאשם: מאחורי הערימה הזאת, זאת אומרת מהכביש הראשי.
--- סוף עמוד  40 ---
נחמני: מהכביש הראשי נכנסת?
הנאשם: כן.
נחמני: מאחורי הערימה שאנו רואים?
הנאשם: כן.
נחמני: באותו יום הערימה הזאת הייתה שם?
הנאשם: לא, לא היה כלום, אפילו את התעלה לא היה.
נחמני: התעלה לא הייתה?
הנאשם: לא. עכשיו מרכיבים קו מים.
.....
נחמני: את המקום הזה, אתה מכיר לפני כן?
הנאםש: לא.
.....
נחמני: איפה ראית אותה?
הנאשם: בצומת גילת.
נחמני: כשראית את הבחורה בצומת גילת, באיזה שעה זה היה בערך?
הנאשם: קצת חושך, לא יודע בדיוק איזה שעה.
נחמני: היה חושך?
הנאשם: כן, קצת חושך. (ת/10 עמוד 12):
"הנאשם: אני רואה את הרכב, יש לי כאבים.... הבטן עוד פעם... אני לא יודע, כשאני מגיע, חוזר לעיתוי המחזור, אז יש לי כאבים.
נחמני: הכוונה, מה זאת אומרת, כשאתה חוזר למחזור, איזה מחזור?
הנאשם: מה שאני עשיתי.
נחמני: כלומר, אתה מתכוון שאתה, כל פעם שאתה משחזר את המקרה?
הנאשם: רק אני שומע עליו את הדיבורים, אז יש לי כאבים.
נחמני: כאבים.
הנאשם: ממש.
נחמני: מה, זה כאבי בטן, מה?
--- סוף עמוד  41 ---
הנאשם: לא יודע, לא שלשול, לא כלום, כאילו פה משהו מהקטע הזה.
נחמני: אכלת הבוקר?
הנאשם: אכלתי, הנה תנגע פה, זה חזק ממש. (ת/10 עמוד 19):
"נחמני: איפה הבחורה ישבה?
הנאשם: ישבה על ידי".
החוקרים הביאו בובה גדולה בדמות אדם ואמרו לנאשם שהבובה תדגים בשיחזור את הבחורה.
(ת/10 עמוד 23):
"הנאשם: אתה מתחיל לנשק אותה פה ושם, אתה מבין, מושך אותה לכוון שלך ולאט לאט מתחיל למרוח ברגלים ופה ושמה.
נחמני: מה, איך היא הגיבה בזמן הזה?
הנאשם: הגיבה, כל הזמן היא מרימה את היד, בהתחלה ובסוף לא יודע, היא הריחה משהו, קוניאק, וודקה, משהו, הריחה את השתיה יכול להיות.
נחמני: אתה היית שתוי?
הנאשם: כן.
נחמני: מה שתית?
הנאשם: וודקה.
נחמני: מתי שתית את הוודקה?
הנאשם: לפני, לפני.
נחמני: איפה שתית?
הנאשם: תמיד היה לי באוטו". (ת/10 עמוד 25):
"נחמני: חוץ מזה שהורידה לך את היד, היא גם אמרה לך משהו?
הנאשם: אמרה, עזוב אותי עכשיו.
נחמני: מה, למה?
הנאשם: היא לא רוצה בהתחלה, בסוף, במשך הדרך היא, לא יודע, שתקה והיא, עד שהגעתי למשמר הנגב אמרתי לה, אני לא נוסע לבאר-שבע.... החלטתי לא לנסוע לבאר-שבע, למה, אז היא אמרה לי למה? אז אמרתי לה ככה, אני לא רוצה לנסוע, אם לא יוצי לי משהו. אני לר רוצה לנסוע, אני, הכוונה לזיין, זה ייצא משהו או לא? אז אמרה בסדר מה, מה זאת אומרת בסדר? יעני, כן, אתה מבין, אז התחלנו פה ושם פתאום אני הגעתי לחורשה פה לקצה של החורשה (הנאשם נאנח).
נחמני: מה אמרה לך כשראתה שאתה נכנס לחורשה?
--- סוף עמוד  42 ---
הנאשם: התנגדה.
נחמני: מה זאת אומרת התנגדה. אמרה לך שהיא לא מסכימה או שהתנגדה ביד?
הנאשם: היא התנגדה. לא בדיבורים שלה, לא רוצה.
נחמני: למה?
הנאשם: טוב, היא פחדה, חורשה, חושך ולא יודעת לא יודעת לאן היא הולכת.
נחמני: כשאמרה שהיא מתנגדת, היא התנגדה שהיא לא רוצה לשכב איתך, או שיש לה בעיה?
הנאשם: לא, לא רוצה לשכב איתי, זה מה שאני הבנתי.
.....
נחמני: היא אמרה לך שיש לה איזה בעיה כלשהי?
הנאשם: אם היא אמרה לי יש לי וסת או משהו הייתי עוצר, מה אני צריך לעשות, אז אין צורך.
נחמני: אתה הבנת ממנה שהיא לא רוצה לשכב איתך?
הנאשם: לא..... הגענו למקום הזה, אז היא שתקה, אתה מבין, יעני היא לא הגיבה איך שצריך שתקה יעני זאת אומרת, לא דיברה כלל.
נחמני: כן.
הנאשם: והתחלתי לשכב עליה.
נחמני: עכשיו תסביר לי בדיוק, איך התחיל מהרגע שהגעתם לפה?
הנאשם: התחלתי מפה, זאת אומרת הגעתי לפה, התחלתי איתה השכבתי את הכיסא ופתחתי את הדלת וירדתי לצד השני.
נחמני: אני רוצה להבין, אתה כרגע, ראיתי שפתחת את החגורה, היא פתחה את החגורה באותו היום, או שאתה פתחת לה את החגורה?
הנאשם: לא, אני פתחתי.
.....
נחמני: אתה אומר לי גם שהשכבת את הכיסא, מאיפה השכבת את הכיסא?
הנאשם: מהצד השני.
.....
נחמני: היא לא יצאה מהאוטו?
הנאשם: לא.
--- סוף עמוד  43 ---
.....
נחמני: סלימאן, אנחנו כרגע פתחנו את שני החלונות האלה, לצורך הצילום וההדגמה, באותו יום, באותו לילה, החלונות, שני החלונות האלה, היו פתוחים?
הנאשם: לא.
.....
הנאשם: אני השכבתי אותה.
.....
הנאשם: הראש התחיל להסתובב שניה.
נחמני: למה, מה קרה?
הנאשם: אני לא יודע, רגע.
.....
הנאשם: הראש, הראש הסתובב לי.
.....
נחמני: מה הבעיה?
הנאשם: כשעושים מן ההתחלה יותר טוב מלחזור עוד פעם, אתה מבין, אם עושים מהתחלה, זה גמרנו מכה אחת עושים.
נחמני: קשה לך לחזור על המקרה.... הא?
הנאשם: קשה לי, קשה.
.....
הנאשם: תאמין לי זה קצת קשה.
.....
הנאשם: אני נשכבתי עליה..... ככה בצורה כזאת.
הרגלים שלה ככה ונכנסתי, זאת אומרת זה פלסטיק (קרי: הבובה) ככה למעלה ושכבתי עליה והתחלתי לחבק אותה וכן זהו ובסוף.
נחמני: רגע, כן מה היה בסוף אמרת?
הנאשם: עד שסיימנו, גמרנו איתה מבין? ..... עד שגמרנו החזרתי את הכיסא.
.....
נחמני: תסביר לי בדיוק מה עשית?
--- סוף עמוד  44 ---
הנאשם: זיינתי אותה.
נחמני: איך, אתה לא מסביר לי מה עשית?
הנאשם: אמרתי לך, אבל אתה לא שם לב.
נחמני: לא, אתה אמרת הרמת את הרגלים שלה.
הנאשם: עכשיו עוד פעם נחזור על זה.... הרמתי את הרגלים ככה..... ונכנסתי, והתחלתי לזיין.
נחמני: איך, אתה עם המכנסים, בלי המכנסים?
הנאשם: פתוח המכנסים, אבל אני לא רוצה להוריד.
נחמני: של מי, אתה לא רוצה להוריד מה?
הנאשם: את המכנסים אני לא מוריד.
נחמני: מכנסים של מי אתה לא רוצה להוריד?
הנאשם: עכשיו אני לא רוצה להוריד.
.....
נחמני: שלך אתה לא רוצה להוריד ושלה?
הנאשם: שלה היא הורידה..... עד הברכים.
נחמני: היא הורידה לבד או שאתה אמרת לה?
הנאשם: לא היא הורידה לבד.
נחמני: היא הורידה לבד את המכנסים?
הנאשם: כן.... עד לברכים.
נחמני: כן ואז מה אתה עשית?
הנאשם: התחלתי לזיין אותה, באתי נשכבתי עליה.
נחמני: אתה אמרת קודם שהיא לא אמרה לך שיש לה וסת, כשהורדת את המכנסים, אתה ראית משהו?
הנאשם: לא ראיתי, לא לא.
נחמני: טוב, מה היה אחרי שהורידה את המכנסים ואתה שכבת עליה?
הנאשם: התחלתי לנשק אותה פה ושם, נישוקים והתחלתי לזיין אותה וגמרנו, סיימנו, גמרנו, יעני לגמרי החזרתי את הכיסא אחורה והיא התחילה להתלבש את המכנסים, שמלה, לא יודע, לא (שמתי) לב.
.....
--- סוף עמוד  45 ---
הנאשם: התחלתי להתלבש, את המכנסים, חולצה, שמלה, לא יודע בדיוק, אני לא זוכר ואז התחילה לעשות ככה, אני יודע מה, לא יודע, התלבשה, אתה מבין ויצאנו, אז באמצע הנסיעה.....
הנאשם (ת/10 עמוד 39):
"תעזבו אותי מכל הפרשה הזאת, תהרגו אותי לגמרי.
אמרתי להם חבר'ה אני לא יכול עוד פעם, לא יכול, לא יכול, בשום אופן לא יכול, תעשו מה שאתם רוצים, לא יכול. .....
הנאשם: זה קשה לי, קשה לי.
נחמני: למה, למה קשה לך?
הנאשם: לא יודע, אני נזכר באותו הקטע, אותו מלחמה, הכל אותו דבר, אני נזכר, אתה מבין, זה כואב לי, זה לא סתם ככה משהו תזרוק סיגריה ונשרף המטע, או משהו.
זה לא קל, זה כואב.
.....
נחמני: כן, סלימאן, התחלתם בנסיעה, יצאתם, לאיזה כוון התחלת בנסיעה?
הנאשם: לכוון באר-שבע.
נחמני: פנית לכוון באר-שבע, כן, אז נכנסת לאן?
הנאשם: לאתר.
נחמני: כן, הגעת, לפני זה, מה היה? אתה הגעת מפה עם הבחורה, מה היה?
הנאשם: הכנסתי לה מכות, סטירות. נחמני: איפה, באיזה מקום בדיוק?
הנאשם: באמצע הנסיעה.
.....
נחמני: למה הכנסת לה מכות?
הנאשם: כי פחדתי, הייתי בהלם, עד שאני עשיתי, אני עליתי על הכביש, אז לא יכולתי לשלוט את עצמי, זאת אומרת איבדתי הכרה.
.....
הנאשם: אז זאת אומרת כבר עשיתי הכל, אבל מה איבדתי הכרה, לא יודע איך.
נחמני: אתה פחדת ממשהו?
הנאשם: פחדתי, ככה אני רועד ואני נוהג ולא יודע איך אני נוהג.
נחמני: אבל שכבת איתה, מה קרה?
--- סוף עמוד  46 ---
הנאשם: שכבתי איתה, אבל עד שעושים ונהנים מתחילים, לחשוב בהתחלה לא חושבים, אז עד שאני הרגשתי את עצמה אני עליתי על הכביש אז חשבתי על הכל, זאת אומרת כל העצים האלו כאילו מלאה אנשים, לא ידעתי מה לעשות התחלתי לרעוד ואיבדתי הכרה.
נחמני: איך אתה היית נותן לה מכות?
הנאשם: נותן לה, ככה אבל.
נחמני: איפה לאן אתה נותן לה?
הנאשם: פה בפנים.
נחמני: איך, תראה תראה.
הנאשם: בוקסים על הפנים.
.....
הנאשם: היא מהגנת (קרי: מגנה) על עצמה זאת אומרת היא לא הגנה חזקה, איך שאתה בא לגבר מול גבר, לא היא חלשה.
נחמני: היא בכתה?
הנאשם: בכתה.
נחמני: אמרה לך משהו כשהיית מכה אותה?
הנאשם: היא בוכה רק מרוב המכות, לא מרוב הזיונים.
נחמני: לא אמרה לך להוריד אותה? ממה בדיוק פחדת, למה, למה הכית אותה?
הנאשם: פחדתי.
נחמני: ממה?
הנאשם: מהכל, מאנשים, מפרסומת, ממשטרה, מהכל.
.....
הנאשם: המשכנו לאתר, אמרתי, אני יזרוק אותה באתר. נחמני: ..... חוץ מהמכות והסטירות, שאתה מספר לנו מה היה בהמשך?
הנאשם: סתמתי לה את הפה.
נחמני: בבקשה תסביר, תספר איך סתמת לה את הפה? הנאשם: ככה.... אין לה הנשמה, אין לה שום דבר.
נחמני: כל הדרך אתה מחזיק אותה?
הנאשם: מחזיק, מנתק, מחזיק, מנתק.
.....
--- סוף עמוד  47 ---
הנאשם: הנה, עוד פעם, סתימה ואין לה אויר שהיא תנשום.
נחמני: איך היא התנהגה ברגע הזה שאתה סותם לה את הפה?
הנאשם: היא התנהגה כאילו מהגנת (מגינה) על עצמה בן אדם הוא נסתם ואין לו אויר, מה אתה אושה, אז הוא זז לפחות, אפילו יהיו קשור.
נחמני: ואתה עם מה אתה חנקת אותה?
הנאשם: לא, אני רק סתמתי לה את הפה. נחמני: סתמת לה את הפה, עם איזה יד?
הנאשם: עם יד ימין.
.....
נחמני: ..... אתה נוהג וחונק אותה?
הנאשם: סוגר לה את הפה, לא חניקה. (ת/10 עמוד 50)
"הנאשם: בסוף זה התנתק, אין לה, לא מגיבה לא יכלה להרים ידים, לא כלום... נכנסה לאתר איתי.
נחמני: איך, תסביר לי, איפה היא הייתה?
הנאשם: פה על ידי.
.....
נחמני: בשביל מה הבאת אותה לאתר?
הנאשם: נזכרתי רק באתר, אמרתי לא ימצאו אותה ולא כלום ואני לא ימצאו אותו, זאת אומרת לא ירגישו שאני זרקתי אותה באתר, עובדה, עובדים באתר טוב טוב.
נחמני: ואז מה עשית, נכנסת עם הרכב שלך לתוך האתר, לאן ניגשת?
הנאשם: לאיפה הירידה הזאת, בפנים, לא למעלה, למטה קרקע.
נחמני: איפה ששופכים את הזבל?
הנאשם: כן, זה למטה, ירדתי למטה ושלושים מטר בערך נסעתי.
נחמני: שלושים מטר בתוך הבור:
הנאשם: כן.
נחמני: ואז מה עשית, בוא תראה לי בדיוק מה אתה עשית? תצא מהאוטו, תצא מהאוטו....
הנאשם: אם כבר התחלנו במתח, ונראה עוד פעם אז לא כדאי, הרמתי אותה, ככה, ככה.....
(ת/10 עמוד 55):
--- סוף עמוד  48 ---
"הנאשם: כן, תפסתי אותה ככה, ככה, לא הרגשתי במשקל שלה, אתה מבין ולקחתי אותה איפה הזבל, איפה אנחנו עובדים עכשיו, ושמתי אותה. נחמני: ממש על הזבל למעלה?
הנאשם: למעלה, עלה שכבה השניה.
נחמני: השכבה השניה?
הנאשם: כן והתחילו לשפוך שמה, אז לא נזכרתי בכל זה... היו כמה ניירות, כיסיתי אותה.
נחמני: מאיפה לקחת את הניירות?
הנאשם: משם, מהזה, מהזבל?
.....
נחמני: כשאתה היית שמה והנחת את הגופה, עדיין הגיעו המשאיות, או שעדיין לא הגיעו המשאיות?
הנאשם: אחרי שהגיעו.
נחמני: כמה זמן אחריך?
הנאשם: אולי, חצי שעה, שעה.
.....
נחמני: ומה אתה עשית?
הנאשם: נסעתי הביתה, נסעתי חזרה.
נחמני: נסעת הביתה עם מה?
הנאשם: עם האוטו שלי".
בהמשך השיחזור סיפר הנאשם שחזר מביתו והגיע לאתר הדודאים לפני חצות הלילה. הנאשם התחיל לעבוד בעבודתו הרגילה ובשלב זה שאל אותו נחמני (ת/10 עמוד 66 למטה):
"נחמני: מה עשית בשתים-עשרה?
הנאשם: דחפתי את הזבל רגיל, דחיפה רגיל.
נחמני: אתה כיסית גם את האזור שבו שמת את הבחורה?
הנאשם: היא.... כן, כן, כן, כן.
.....
נחמני: אתה מוכן לצאת ולהראות לנו בדיוק איך הרמת אותה מהכיסא וזרקת אותה?
הנאשם: ממלמל.... לא יכול לא יכול.
--- סוף עמוד  49 ---
נחמני: למה, מה הבעיה? (ת/10 עמוד 72).
הנאשם: לא יכול לחזור, לא יכול.
נחמני: אתה הראת לנו קודם.
הנאשם: הראיתי לכם בתוך האוטו.
נחמני: מה היה בתוך האוטו, תראה בדיוק.
הנאשם: קשה לי, קשה לי.
נחמני: למה קשה לך?
הנאשם: קשה לי עוד פעם להסביר, לא יכול לא יכול.
.....
נחמני: אתה יכול להסביר לי, עוד פעם, למה חנקת אותה?
הנאשם: אמרתי, אני יתפטר ממנה, בקיצור.
נחמני: למה אבל?
הנאשם: כבר אם בן אדם נופל בבוץ, אז גמרנו, אתה מבין. נופל פעם אחת לא פעמיים. פעם הראשון הוא יצא, פעם השני הוא לא ייצא לה כל החיים. כבר קרה את המקרה, מה אני יגיד לך, כבר קרה.
נחמני: כלומר, אתה פחדת שיתפסו אותך?
הנאשם: הנה הם תפסו אותי, מה שאני פחדתי, תפסו אותי. .....
הנאשם: מה שקרה, מה שקרה, את האמת, את האמת, זה לא מתאים לי וזה לא מתאים למדינה.... ולא מתאים להורים ולא מתאים לכל העולם, לא מתאים, וזה קרה כבר, זה קרה כבר, מה אני יעשה קרה. תעשו מה אתם רוצים, מה שאתם רוצים, אני מרים ידים.
(ת/10 עמוד 85):
"הנאשם: לא, זה מרצוני, אם לא היה מרצוני, לא הייתי יוצא, מהרצון שלי, מהלב, אז בגלל ככה זה כואב לי, עכשיו זה כואב לי, אני יושב על הכיסא, זה כואב לי, לא סתם יעני מדבר איתך, אבל זה מרמס אותי, ממש כואב לי, כואב לי כשאני מדבר וחוזר שוב פעם וחקירות ושוב פעם, אם אני ימות יותר טוב, פחות בעיות, אני יודע את עצמי, אני נח והיא נחה.
.....
הנאשם: אני מרגיש שהיא כואב לי, כל הדבר הזה, כל המעשה מה שעשיתי זה כואב לי ואני אומר למדינה ולמשטרה ולעורך דיני ולכל העולם, אני מצטער וזה כבר קרה, אם רוצים לעזור לי בבקשה, לא רוצים אלוקים גדול, זהו.
.....
--- סוף עמוד  50 ---
הנאשם: כואב, כואב..... על כל המעשה שעשיתי".
הארכתי מאוד, בציטוטים מתוך התמליל קלטת השיחזור, כי נראה לי, שבדברים שאמר הנאשם בשיחזור השני, טמונה האמת.
צפיה בסרט הוידאו, שבו הוסרט השיחזור, מראה כי הנאשם היה נינוח - יחסית - כאשר שיחזר את המקרה.
צפיה בסרט השיחזור, מראה גם, כי החוקרים לא הכניסו מילים לפיו של הנאשם, אלא הנאשם נשאל שאלות וענה עליהם בגילוי לב.
צפיה בסרט השיחזור, מראה כי החוקרים לא לחצו על הנאשם, בשום צורה שהיא, אדרבא, החוקרים היו שקטים והתנהגו באדיבות עם הנאשם.
הנאשם סיפר סיפור ארוך ושלם ונכנס גם לפרטי פרטים. השיחזור נמשך למעלה משלוש שעות: משעה 10:30 ועד השעה 13:45. אין לי ספק, שהנאשם לא יכול היה במשך שלוש שעות רצופות להמציא שקרים שיצטרפו לפסיפס מלא של המקרה.
בכל מהלך השיחזור, לא אמר הנאשם אפילו פעם אחת שלא עשה את המעשה. אדרבא, הוא חזר ואמר, שעשה טעות, שעשה את המעשה, שהוא רוצה למות, שמה שקרה - קרה וכיוצא באלה דברים, המצביעים על כך שהנאשם כואב ומתחרט על מעשיו.
מספר פעמים אמר הנאשם - כמצוטט לעיל, שקשה לו לשחזר, שכואב לו.
אדם שלא היה מעורב במקרה, ומספר סיפור דמיוני הקושר אותו למקרה, לא היה סובל מכאבים, כאשר היה משחזר את הפרטים ולא היה טוען שקשה לו לשחזר.
לא רק זאת, אלא אף זאת: הנאשם שלל בתוקף גרסאות מסויימות שהוצגו לו ואשר נאמרו על ידי עדים אחרים. לדוגמא, כאשר הוצגה לנאשם, גם בשיחזור, גרסת השומר שאחדה, שהנאשם שטף את מכוניתו, כאשר בא לאתר הדודאים, באותו לילה, סמוך לשעה 22:00, שלל זאת הנאשם בתקיפות.
הרי ציטוט מהתמליל (ת/10 עמוד 88):
"נחמני: מה אתה אומר על הדרים שאמר השומר שראה אותך שהלכת ושטפת את האוטו לאחר שזרקת אותה?
הנאשם: אתה שמעת, שמעת.
נחמני: אני שואל אותך, הוא אמר אתה נכנסת לאתר כן, חזרת אחרי עשרים דקות ושטפת את האוטו, מה אתה אומר על מה שהוא אומר?..... אני שואל אותך מה אתה אומר על הדברים שלו?
הנאשם: שקר.... הוא ראה אותי אבל לא שטפתי את האוטו. לא שטפתי".
דברים אלה של הנאשם, נאמרו אחרי שהודה ברצח. אם הנאשם הודה ברצח שלא ביצע - כפי שטוען סניגורו - מה היה לו להכחיש את שטיפת המכונית. שטיפת המכונית איננה עבירה ואיננה התנהגות לא מוסרית.
אין חמור יותר ממעשה רצח. אם כך - מדוע הודה הנאשם ברצח אבל הכחיש את העובדה ששטף את המכונית, שהיא עובדה שולית ואין לה כל חשיבות, לאחר שהנאשם הודה ברצח. התשובה היא, שהנאשם לא מוכן היה להודות במה שלא עשה, אפילו אם מייחסים לו התנהגות שאיננה עבירה. הנאשם ידע להבחין היטב, בעת השיחזור, בין מה שעשה לבין מה
--- סוף עמוד  51 ---
שלא עשה. ברצח ובקיום יחסי המין הוא הודה ובשטיפת המכונית הוא לא הודה, כי לא שטף את המכונית.
הכחשתו התקיפה את הענין שטיפת המכונית, מחזקת את המהימנות שיש להעניק לעובדות שהנאשם הודה בהן בשיחזור.
עובדה נוספת, שהנאשם לא הלך בתלם שהחוקרים קיוו שילך בו, היה ענין גיל הבחורה שהנאשם לקח טרמפ. נחמני רצה לשמוע מהנאשם את גיל הבחורה ואם הנאשם היה נוקב בגיל שהוא קרוב לגילה של חנית, היה בכך חיזוק נוסף למסקנה שהנאשם הוא האיש שהחוקרים חיפשו. אולם, הנאשם לא התאים עצמו לרצון החוקרים.
הנה דבריו (ת/10 עמוד 95):
"נחמני: עכשיו תשמע, בחקירות שלך אתה אמרת שהבחורה הזאת, היא בת בערך אולי 18 עכשיו גם התמונה הבחורה שבתמונה היא בגיל 17-18.
הנאשם: לא אמרתי לא 17 ולא 18, למי אמרתי?
נחמני: אתה אמרת דבר כזה בחקירה שאולי היא בת 18.
הנאשם: אני לא אמרתי.
נחמני: יכול להיות שהיא בת 20 ,17 ,18, לא אני אומר אם יכול להיות?
הנאשם: אני מה שאני אמרתי אני אומר לך, אני אמרתי".
לאחר שהנאשם הודה ברצח, מה איכפת היה לו להודות בגיל הנרצחת, כפי שהשוטר מציג לו? הרי הגיל איננו משנה - מבחינת הנאשם. אף-על-פי-כן מכחיש הנאשם בתוקף, שהוא אמר אי פעם שהבחורה שהרג, הייתה בת 17 או 18.
הנאשם לא מוכן להתאים את עצמו לרצון החוקרים ומה שלא נראה לו נכון, מוכחש על ידו בתוקף ("למה אמרתי?"). הכחשות אלה של הנאשם, בפרטים שאינם מהותיים, כשהן נעשות בתוקף, מלמדות על כך, שהדברים שאמר הנאשם בשיחזור היו נכונים. גם לאור העובדה, שהנאשם חוזר במקומות שונים ובמועדים שונים על אותן עובדות בסיסיות, היינו, שהבחורה שלקח, סימנה לו לעצור, שהוא שאל אותה אם ייצא לו מזה משהו, שהיא ענתה אולי, שסטה לחורשה, שקיים איתה יחסי ין ואח"כ פחד שתתלונן עליו, ועל כן הרג אותה, כל העובדות האלה, שחוזרות ונשנות מפי הנאשם, באמרות שונות שמסר, בהזדמנויות שונות, מחזקות אותי במסקנה, שגרסה זו שמסר הנאשם אמיתית.
הנאשם נאנח מספר פעמים, בזמן השיחזור השני, עוות את פניו, כמי שסובל מכאבים ואמר שכואב לו. גם עובדות אלה, מראות שהנאשם סבל כאשר שיחזר את המקרה, וזאת משום, שבעת השיחזור צף ועלה לנגד עיניו שוב ושוב סרט האימים של ליל המקרה, אלא שלא היה זה סרט, אלא מצאות מרה.
אחרי שצפיתי בסרט השיחזור השני, וראיתי את הנאשם מספר בשיחזור, בצורה קולחת וללא כל הדרכה של חוקרי המשטרה, כשהוא נכנס לפרטים, מסרב להודות במה שלא עשה, גונח וכואב, שוכנעתי שהדברים שאמר הנאשם בשיחזור, מהווים את הגרסה האמיתית ויש לתת להם את מלוא המשקל ולהעניק להם את המהימנות המירבית.
בהקשר זה, לא למותר לציין, כי הנאשם הובא ביום 23/06/94, בפני שופטת בית המשפט השלום (כב' השופטת ש. דברת) להארכת מעצרו וכך נרשם בפרוטוקול בית המשפט (מוצג נ/3):
--- סוף עמוד  52 ---
"המשיב (קרי: הנאשם): זה לא נכון. אני מרגיש לא טוב. אני אומר שכבר נשברה הצלחת. זה נכון שאני הודיתי שרצחתי ואנסתי את חנית קיקוס. אין לי מה להגיד מעבר לכך. זרקתי את הגופה על הכביש".
ושוב רואים אנו שבפורום אחר, במועד אחר חזר והודה - למעשה - הנאשם במעשים המיוחסים לו. הפעם לא היה זה במשרדי החקירות של המשטרה, אלא באולם בית המשפט, בפני שופטת, כאשר הנאשם והקצין שהופיע מטעם המשטרה, הינם שני צדדים שווי זכויות בבית המשפט.
הית זו הזדמנות מצויינת לנאשם, אם לא עשה את המעשים המיוחסים לו, לומר לשופטת: אמנם הודיתי, אבל אין זה נכון. הודיתי בפני שהייתי לחוץ, מפני שהייתי נפחד, מפני שהייתי מדוכא. הרי הנאשם אינו יכול לטעון שחשש, כי אם יאמר דברים אלה לשופטת, יתנכלו לו השוטרים.
כאשר יחזור למעצר. שהרי יודעים אנו, כי גם לפני כן, לא פגעו בו השוטרים לרעה.
אף-על-פי-כן, לא אמר הנאשם אף אחד מהדברים האלה, אלא בבית המשפט אמר:
"זה נכון שאני הודיתי שרצחתי ואנסתי את חנית קיקוס".
הוא הוסיף ואמר:
"אין לי מה להגיד מעבר לכך".
כלומר, הוא לא הביע כל הסתייגות, לגבי הודאתו ולא חזר בו ממנה.
ולבסוף הוסיף הנאשם ואמר לשופטת:
"זרקתי את הגופה על הכביש".
אמנם יודעים אנו היום, כי הנאשם זרק - לגרסתו - את הגופה, לע על הכביש, אלא באתר המזבלה, אולם האמירה "זרקתי אתה גופה" כשהיא נאמרת בבית המשפט, מחזקת את ההודאה ברצח.
רואים אנו שבשמונה אותשע הזדמנויות שונות, ובמועדים שונים, הודה הנאשם ברצח ובאונס; תחילה בפני המדובב, אח"כ בעל-פה בפני סגן ניצב אבוקסיס, אח"כ בהודעות כתובות בפני עמוס עזריה ושמעון עמר, אח"כ בשיחזור הראשון ובשיחזור השני, ושוב בפני שופטת בית משפט השלום ועוד ועוד.
האם יעלה על הדעת, שבכל ההודאות האלה, אמר הנאשם דברי שקר וסיבך את עצמו בחמורה שבעבירות, ללא סיבה? אינני יכול לקבל תיאוריה זו.
אדרבא, סיפורו של הנאשם, הגיוני (מבחינתו) שלם ומלא בפרטים: הנאשם היה קצת שתוי, הוא נסע בשעת דמדומים, ראה בחורה מסמנת לו לעצור, עצר ולקח אותה טרמפ. הוא מיד חשב, שיוכל להפוך נסיעה זו, להרפתקה מינית מהנה ושאל את הבחורה אם ייצא לו משהו, מזה שהוא מסיע אותה לבאר-שבע. אותה בחורה לא הגיבה בשלילה מוחלטת ובתקיפות וגם לא ביקשה שיעצור מיד ויוריד אותה, אלא אמרה לנאשם - לגרסתו - "אולי". תשובה זו, נטעה תקווה בלב הנאשם שמאמציו אינם לשוא ואם ינהג בסבלנות, נסיעה זו תשתלם לו. אלא שלנאשם לא הייתה סבלנות רבה וכבר בהזדמנות הראשונה, סטה מהכביש שמאלה, לעבר החורשה. הנאשם ניסה לשכנע את הבחורה שהייתה איתו, שתסכים ליחסי מין, אולם משלא הצליח ויצרו גבר עליו, הוא כפה עליה יחסי מין. כאשר סיים את יחסי המין, נתקף הנאשם פחד, שמא אותה בחורה תתלונן עליו, ועל-כן החליט להרגה. תחילה היכה אותה, מכות רבות, וכשהייתה במצב של עלפון, או קרוב לכך, חנק אותה ואח"כ השליך את גופתה במקום שפיכת האשפה באתר דודאים. סיפור זה, הוא סיפור מלא, הגיוני (מבחינת הנאשם) ושזור בפרטים רבים.
--- סוף עמוד  53 ---
כאמור לעיל, הנאשם חזר על סיפור זה, בשינויים קלים, בהזדמנויות שונות, כאשר העובדות הבסיסיות חוזרות שוב ושוב בכל פעם.
אם אמנם הנאשם, בעל מנת משכל של 51 או 52, כפי שקבעו הפסיכולוגיים שהעידו בפנינו, הוא לא יכול היה להמציא סיפור כזה מדמיונו, אם העובדות לא היו נכונות.
אם הנאשם בעל מנת משכל כה נמוכה, הוא לא יכול היה לחזור על אותן עובדות שוב ושוב בהזדמנויות שונות, אם העובדות לא היו נכונות.
אם הנאשם בעל מנת משכל כה נמוכה, הוא לא יכול היה להציג ולומר:
"קשה לי לשחזר, כואב לי כשאני משחזר...." וכיוצא באלה ביטויים המראים שהנאשם סבל סבל נפשי ופיסי רב כאשר שיחזור את המעשה, משום שהמעשה צף ועלה שוב ושוב לנגד עיניו.
בנסיבות שתוארו לעיל, יכולה להיות רק מסקנה אחת, והיא שההודאות שמסר הנאשם, הן הודאות אמת.
בע"פ 715/78 ,774/78 (יוסף לוי נגד מדינת-ישראל) פד"י כרך ל"ג, חלק שלישי, עמוד 228, נדון מקרה בו נאשם ברצח, מסר שלוש הודאות בפני חוקרי המשטרה. בבית המשפט, הוא טען, שהוא לקוי בנפשו, וחתם על הודאותיו משום שחוקרי המשטרה, אמרו לו לעשות כן. כב' השופט - כתוארו אז - ברק, אמר את הדברים הבאים (שם, בעמוד 234, ליד אות השולים ג'):
"שונים הם החששות המלווים הודאה שמסר נאשם מחוץ לכותלי בית המשפט: האחד, החשש כי על הנאשם הופעל לחץ 'חיצוני' אשר הביא אותו לידי כך שיודה בביצוע מעשה שלא עשה כלל. כנגד לחץ זה עומד המחסום הסטטוטורי של הקבילות, הקבוע בסעיף 12 לפקודת הראיות (נוסח חדש) השולל קבילותה של ראיה שלא ניתנה 'חפשית מרצון'. האחר, החשש כי הנאשם פעל מתוך לחץ 'פנימי' אשר הביא אותו לידי כך שיטול על עצמו אחריות לביצוע מעשה שלא עשה כלל ובכך יביאו לידי 'התאבדות בהודאה' (ע.פ. 48/54 רשיד נגד היועץ המשפטי, פד"י ח' חלק שני, עמוד 690 בעמוד 691).
כנגד לחץ פנימי זה לא קיים כל מחסום של קבילות, אך בית המשפט יבחן אפשרות זו, במסגרת המשקל שהוא יעניק להודאה. משקל זה נבחן בשני מבחנים - פנימי וחיצוני.
המבחן הפנימי ('משקל עצמי') בודק את ההודאה על פי סימני האמת העולים מתוכה, כגון הגיונה או חוסר הגיונה הפנימי, סידורם או בילבולם של הפרטים הנמסרים בה וכיוצא באלה, סימנים של שכל ישר המביאים אדם בר דעת להתייחס לדברי זולתו באמון. המבחן החיצוני ('דבר מה') בודק את ההודאה על פי סימני אמת שהם חיצוניים להודאה ואשר יש בהם, לפי מבחני השכל הישר, כדי להשליך אור על אמיתותה. בין שני מבחנים אלה, קיימים קשר גומלין. כך, למשל, ככל שמשקלה העצמי של ההודאה הוא גדול יותר, כן קטן הצורך להזקק למבחן החיצונים של ה"דבר מה". לעומת זאת, ככל שמשקלה העצמי של ההודאה הוא קטן יותר, כן גדול הצורך להזקק לאמת מידה חיצונית לבחינת האמת שבהודאה".
לענין המבחן החיצונים, עוד אגיד בהמשך הכרעת הדין. בשלב זה, ברצוני להתייחס למבחן הפנימי של משקל ההודאה.
כבר ציינתי לעיל, כי מבחינת המבחן הפנימי, משקל ההודאה הוא כבד.
סיפור המעשה הגיוני, קוהרנטי, מבחינת הנאשם. הנאשם חזר על העובדות העיקריות המרכיבות את המעשה, שש או שבע פעמים שונות, במועדים שונים ובפני אנשים שונים (המדובב, אבוקסיס, עזריה, עמר, השיחזור עם דברי, השיחזור עם נחמני, שופטת בית המשפט השלום). הנאשם בגלל רמת מנת המישכל שלו, אינו יכול להמציא סיפורים מורכבים, שאין להם אחיזה במציאות. את
--- סוף עמוד  54 ---
התוודותו הראשונה, אמר הנאשם למדובב, אותו חשב לעבריין שישב עימו באותו תא מעצר. המדובב לא היה איש מרות והנאשם לא חשש ממנו. אדרבא, המדובב היה - בעיני הנאשם - עבריין שנתפס על ידי המשטרה ואשר הוכה על ידי השוטרים, לעיני הנאשם, זמן קצר קודם לכן.
נראה לי, שלהודאה בפני המדובב יש לייחס משקל פנימי רב, כיון שהיו אלה דברים שהנאשם אמר לחברו לתא המעצר. אם אנו שוללים את האפשרות שהנאשם התרברב בפני המדובב - עובדה שבמקרה אחר הייתה יכולה להסביר הודאה בדבר שהמתרברב לא עשה - כי אז נשארת העובדה שהנאשם הודה במעשים שעשה. לאחר מכן, סיפור המעשה שסיפר הנאשם לחוקרים, מהווה חזרה, באופן כללי, על מה שסיפר למתרברב. אפשרות ההתרברבות נשללת, לאור מסקנת הפסיכולוגים, שהנאשם הוא טיפוס מופנם, מתרחק מעימותים, משתדל לצמצם את נקודות החיכוך עם אנשים אחרים ונמנע מליזום מצבים הגורמים לשינויים ממסגרת החיים המצומצמת, אליה היה מורגל. תיאור זה עומד, לדעתי, בסתירה לאפשרות שהנאשם התרברב בפני המדובב.
המתרברב, הוא אדם מוחצן, שאינו נרתע ממגע עם הבריות, זקוק ומחפש את אהדת הסובבים אותו ותכונות אלה, הן ההיפך הגמור ממה שתיארו הפסיכולוגים את הנאשם.
לא התעלמתי מכך, שבהזדמנויות שונות, חזר בו הנאשם, מהודאתו. היו אלה חזרות מעטות, שהושמעו בקול ענות חלושה, לא לוו במסירת גרסה אחרת, ושוב חזר הנאשם אחריהן והודה במעשה.
לסיכום פרק זה, אציין כי לאור כל האמור לעיל, מסקנתי היא, כי לאחר בחינת המבחן הפנימי של הודאות הנאשם, מסקנתי היא, כי הודאות הנאשם במשטרה, בשיחזור, בפני המדובב ובפני בית משפט השלום, הודאות אמת הן.
12.   הדבר מה הנוסף כידוע, אין להרשיע נאשם, בעבירה כלשהי, על סמך הודאתו מחוץ לכותלי בית המשפט, אם לא מתווסף לה, דבר מה נוסף, היינו: ראיה נוספת, שאיננה נובעת, מעדותו של הנאשם, והמצביעה על כך, כי הודאתו של הנאשם, הודאת אמת היא, והנאשם לא הודה במה שלא עשה. הדבר מה הנוסף אינו חייב לתמוך, בכל גרסתו של הנאשם, בהודאה שמסר מחוץ לכותלי בית המשפט, אלא מספיק שהיא תתמוך בחלק מגרסתו.
במקרה הנוכחי, לאור מורכבות המקרה, החלטתי שלא להסתפק ב"דבר מה נוסף", אלא קבעתי לעצמי מגבלה, כי הנאשם לא יורשע בדין, אלא אם תמצא ראיית סיוע ממש, למרות שעל פי ההלכה, אין צורך בראיה בדרגה של סיוע, כאשר, הנאשם הודה מחוץ לכותלי בית המשפט.
יתרה מזו, במקרה זה, לא היית מוכן להסתפק בסיוע טכני בלבד, אלא הצבתי לעצמי תנאי, שהסיוע יימצא - אם יימצא - צריך להיות מהותי.
הסיבה לכך היא, שבמקרה זה, הצטרפו כמה מרכיבים היוצרים שאלות לא קלות, שהסניגור עמד עליהם בסיכומיו.
הקושי השני, הוא שבמקום שהצביע הנאשם לשוטרים שבו הניח את גופת חנית, לא נמצאה הגופה ולא נמצא כל חפץ השייך לחנית. הקשה הסניגור ושאל: אם באמת הנאשם הודה בכל המעשה, מדוע היה צריך להסתיר את מקום המצא הגופה. הרי כבר הודה ברצח, ואם כך, אין לו סיבה לא לגלות את מקום הגופה. אמור מעתה - כך טען הסניגור - כי הנאשם לא ידע את המקום האמיתי בו נמצאת הגופה, משום שהוא לא הניח כל גופה ועל כן זוהי ראיה שהנאשם לא ביצע את המעשה.
הקושי השלישי, הוא נושא שכבר דובר בו והוא מצבו השכלי של הנאשם, ששימש יסוד לטענת הסניגור, כי הנאשם הודה במה שלא עשה. דחיתי טענה זו, כאשר התייחסתי לנושא זה, בפרק קודם, אולם בשלב זה, של בחינת המבחן החיצוני למשקל ההודאה, יש להתייחס גם למרכיב זה.
--- סוף עמוד  55 ---
על-כן, אמרתי, לא להסתפק בראיה קלה יחסית, של דבר מה נוסף, אלא לדרוש שתהיה ראית סיוע ממש, כאילו בפנינו מקרה שהחוק דורש סיוע ואינו מתיר להרשיע ללא סיוע.
אם כן, מצאתי ראיות סיוע לא מעטות. אציין ואפרט כל ראיית סיוע כזו:
(א)   ראית הסיוע העיקרית, בעיני, נמצאת בעדותו של השומר שאחדה אלבוכרי. שאחדה היה השומר באתר הדודאים. הנאשם סיפר בהודאותיו במשטרה ובשיחזור, כי לאחר שהרג את חנית, הוא סע איתה במכוניתו הפרטית לאתר הדודאים, הגיע לאתר, בין השעות 22:00-21:30, נכנס עם מכוניתו לתוך האתר, הגיע עד למקום בו שפכו את האשפה, הוציא את גופת חנית ממכוניתו, הניח אותה על האשפה הגלויה, כיסה את הגופה בניירות, ויצא עם מכוניתו מהאתר, חזר לביתו ברהט ואח"כ חזר שוב לעבודתו, סמוך לחצות הלילה במכוניתו של מעבידו. והנה שאחדה מאשר בעדותו, שהנאשם הגיע באותו לילה לאתר הדודאים שבמכוניתו הפרטית. הרי דבריו של שאחדה בבית המשפט (עמוד 220 שורה 30, עמוד 231):
"בלילה לפני שהגיעו לחפש את הנעדרת, הגיע הנאשם בשעה 22:30. פתחתי לו את השער. הוא נכנס לכוון הבור, הוא הגיע עם הרכב שלו, סוברו. לאחר רבע שעה הוא חזר מהבור, ירד לשטוף את האוטו שלו, אז לאחר השטיפה, הוא חזר ואמר שהיה אצל מישהו מהמשפחה שלו בבית החולים ואמר אני נוסע הביתה וחוזר אח"כ, חוזר לעבודה".
אנו יודעים, כי "בלילה לפני שהגיעו לחפש את הנעדרת" כפי שאומר שאחדה, הכוונה ליום חמישי בלילה, אותו יום בו נעלמה חנית (10/06/93) כיון שביום שישי ולמחרת, באה קבוצת מתנדבים לחפש את חנית וקבוצה זו הגיעה גם לאתר דודאים.
יהודה תורג'מן, סגן ראש המועצה האזורית, בני שמעון, העיד (בעמוד 269) כי ביום שישי בצהרים, יום לאחר היעלמותה של חנית, נודע לו על ההיעדרות. קבוצת אנשים התארגנה ויצאה לחיפושים, בשלושה כלי רכב (עמוד 270). ביום שישי, היינו למחרת ההיעלמות, הגיעה קבוצת החיפושים בשעה 18:00 לשער הכניסה לאתר הדודאים וליד השער מצאה הקבוצה את שומר האתר (הוא שאחדה). המחפשים אמרו לשומר, שהם מחפשים בחורה שנעלמה והשומר אמר להם שלא ראה כל בחורה וכבר היה צוות חיפוש אחר לפניהם, באתר הדודאים ושאל אותו אותן שאלות (עדות תורג'מן בעמוד 270 שורה 11).
המסקנה היא, שכאשר שאחדה מעיד על הלילה לפני שהגיעו לחפש את הנעדרת, הוא מעיד על יום חמישי בלילה, 10/06/93, הוא היום שבו נעלמה חנית.
והנה, כאמור לעיל, מעיד שאחדה, שהנאשם הגיע באותו לילה (בו נעלמה חנית) לאתר הדודאים בשעה 22:30 ונכנס עם מכוניתו הפרטית לתוך הבור, היינו עד למקום, המרוחק מהשער, בו שופכים את האשפה.
בהודעתו לפקד עמר, מיום 28/06/93 (מוצג ת/3 עמוד 4 שורה 2) אמר הנאשם:
"נסעתי הגעתי לאתר הדודאים בערך בשעה תשע וחצי או עשר, נכנסתי עם האוטו שלי בפנים דרך השער, אני הורדתי את השרשרת מהשער שירדתי מהאוטו, חזרתי לאוטו ונכנסתי לתוך האתר. נסעתי ישר למזבלה נכנסתי עם האוטו למטה, עצרתי את האוטו, כיביתי מנוע,ירדתיוהרמתי אותה ולקחתי אותה בידים. הלכתי ברגל בערך אולי 30 מטר, לא הרגשתי במשקל שלה ושמתי אותה באמצע, זרקתי עליה כמה ניירות סתם...."
כלומר, כאשר הנאשם מספר על ביקורו באת רהודדאים, ביום חמישי 10/06/93 בלילה, הוא איננו מספר על ביקור סתם שערך במקום, אלא על נסיעה שלו לאתר הדודאים, כדי להניח שם את גופת המנוחה. והנה,שאחדה מאשר שבאותו יום חמישי בלילה, הגיע הנאשם במכוניתו הפרטית לאתר הדודאים, נסע עם מכוניתו עד לבור, היינו: למקום בו שופכים את האשפה וחזר משם כעבור רבע שעה.
--- סוף עמוד  56 ---
לעדותו של שחאדה חשיבות רבה. הוכח, כי הנאשם היה מתחיל את עבודתו בחצות הלילה. לפעמים הגיע הנאשם לאתר העבודה, רבע שעה או עשרים דקות לפני תחילת העבודה, אבל לא שעה או שעה וחצי לפני תחילת העבודה. זאת ועוד, כמעט תמיד הגיע הנאשםלעבודה במכוניתו המסחרית, מסוג פולקסווגן טרנספורטר של המעביד שלו ולא במכוניתו הפרטית. הנאשם העיד, כי כאשר היה נוסע לעבודתו, היה מחנה את מכוניתו ליד ביתו של מעבידו ביישוב רהט ומשםלוקח את מכונית הפולקסווגן של המעביד ונוהג בו למקום העבודה.
זאת ועוד, גםאם הגיע הנאשם למקום עבודתו עשרים או שלושים דקות לפני תחילת העבודה, הוא היה נשאר במקום, עד תחילת העבודה ומתחיל לעבוד בחצות. במקרה הנוכחי, הגיע הנאשם למקום העבודה שעה וחצי או שעתיים לפני תחילת עבודתו, במכוניתו הפרטית, נסע עד לבור, שהה שם רבע שעה וחזר, נסע לביתו וחזר שוב לעבודתו בחצות הלילה.
הייתה זו התנהגות יוצאת דופן מצד הנאשם:
ראשית, הוא נהג להגיע לעבודתו במכונית מעבידו ולא במכוניתו הפרטית.
שנית, הוא לא נהג להקדים לעבודה בשעתיים או שעה וחצי.
שלישית,אם כבר הגיע מוקדם לעבודתו, הוא נשאר כבר באתר, עד תחילת העבודה ולא חזר לביתו ושוב נסע לעבודתו.
מעבידו של הנאשם, הקבלן סעיד סלימאן אל-רומיילי העיד (עמ' 174 שורה :(13
"רוב הזמן הוא (הנאשם) עבד בלילה. התחלפו מידי פעם.
שעות העבודה שלו, הן מהשעה 00:00 עד 06:30 בבוקר.... יש לי טנדר לעובדים, בדרך כלל הוא מביא את הרכב שלו אצלי לסככה ליד ביתי, משאיר את האוטו שלו. לוקח את האוטו שלי ויוצא לעבודה.... בדרך כלל העבודה מתחילה בשעה 00:00".
ושוב (עמ' 177 שורה 8):
"אני תמיד משאיר את האוטו שלי בסככה ומשאיר את המפתחות במאפרה הוא מגיע, מחנה את רכבו ולוקח את רכבי... אני יודע שהוא צריך להתחיל בשעה 00:00 ואני יודע שהוא מגיע לשם בזמן.... היו מקרים בודדים שנסע באוטו שלו... מרחק הנסיעה מביתי לאתר הוא בערך 20 דקות".
מעדותו של מעביד הנאשם אנו למדים מספר עובדות חשובות: פרט למקרים בודדים, הנאשם נסע לעבודה במכונית מעבידו והנאשם מתחיל את עבודתו בחצות הלילה. אפילו אם נאמר שהנאשם, היה מקדים פעם לעבודתו, הרי הוא היה מקדים לבוא ונשאר במקום העבודה עד תחילת העבודה. לא היה לנאשם מה לעשות במקום העבודה שעתיים לפניתחילת העבודה. ואם תמצי לומר, שהנאשם רצה לראות איפה שופכים את האשפה, הרי המעביד של הנאשם העיד, כי מהשעה 14:00 עד חצות הלילה, ההוראה היא שאסור לתת למשאיות נושאות אשפה, להיכנס לאתר הדודאים (בעמוד 175 שורה 3).
אמנם היו ראיות, שלפעמים הכניס השומר משאית בודדת או מספר קטן של משאיות, גם ב"שעות האסורות", אולם היה זה מספר לא משמעותי.
הנאשם יכול היה להגיע בחצות, כהרגלו, ולראות היכן המקום האחרון בו נשפכה האשפה בהעדרו. לא הייתה כל סיבה, שהנאשם יגיע שעתיים או שעה וחצי, לפני תחילת עבודתו ויסע עד מקום שפיכת האשפה.
--- סוף עמוד  57 ---
רואים אנו, כי באותו לילה בו נעלמה חנית, עשה הנאשם שלושה דברים שהם יוצאי דופן מבחינתו:
א)    הגיע לאתר הדודאים שעתים או שעה וחצי לפניתחילת עבודתו.
ב)    הגיע לעבודה במכוניתו הפרטית.
ג)     נכנס עם מכוניתו עד לבור שפיכת האשפה, נסע חזרה לביתו וחזר חזרה בחצות לעבודתו, במכוניתו של מעבידו.
כאשר הנאשם, מספר בהודאותיו במשטרה, שהוא הגיע לאתר הדודאים, עם המנוחה, במכוניתו הפרטית, באותו לילה, בשעה 22:00-21:30, נכנס עם המכונית עד למקום שפיכת האשפה והניח שם את גופת המנוחה, העובדה שיש ראיה ממקור חיצוני, שהנאשם אמנם בא במכוניתו הפרטית, סמוך לאותה שעה, לאתר הדודאים, במכוניתו הפרטית, ועובדה זו, מהווה חריג להופעותיו הרגילות של הנאשם, באותו מקום, יש לראות בעדותו הנ"ל של השומר שאחדה, משום סיוע להודאת הנאשם במשטרה.
הנאשם עצמו העיד בבית המשפט (עמוד 342 שורה 18):
"אני מתחיל לעבוד בשעה 00:00 בלילה. אני מגיע לשם עם רכב של בעל הבית".
ושוב (עמוד 342 שורה 31):
"אני לפעמים מגיע לפני הזמן ברבע או חצי שעה".
כלומר, גם לפי גרסת הנאשם, הופעתו באתר, שעתיים לפני תחילת העבודה, במכוניתו הפרטית, הינה יוצאת דופן.
הנאשם העיד (עמוד 348 שורה 19):
"פעם אחת ביקש ממני בעל הבית לנסוע עם האוטו שלי ונכון ששטפתי אותו פעם אחת. אני באתי לעבודה עם האוטו שלי, אז שטפתי אותו ואחר-כך נסעתי הביתה...
לשאלתך, כמה זמן זה היה לפני שנעצרתי, אני משיב אולי בחודש לפני שנעצרתי. לשאלתך באיזו שעה באתי עם האוטו, אני משיב שכרגיל, זאת אומרת לפעמים באתי ברבע שעה לפני הזמן. אין לי שעה מדוייקת. לפעמים הייתי מגיע לפני השעה 00:00 ברבע שעה".
כלומר, גם לפי גרסת הנאשם, כאשר באותה פעם יחידה, כחודש לפני שנעצר, הגיע לאתר כדי לשטוף את מכוניתו, הוא הגיע בשעה הרגילה, היינו: כרבע שעה לפני תחילת העבודה, היינו רבע שעה לפני חצות הלילה, ואז כמובן נשאר כבר, עד תחילת עבודתו.
אם כך, ברור, שגם לפי גרסת הנאשם, אם הופיע ביום המקרה באתר הדודאים, כשעתיים לפני תחילת העבודה, במכוניתו הפרטית ולא נשאר עד תחילת העבודה, אלא חזר לביתו ברהט ושוב חזר לעבודה, סמוך לחצות הלילה, במכונית מעבידו, הרי יש לראות זאת כהתנהגות חריגה.
זאת ועוד, כאשר סיפר הנאשם, על הפעם היחידה שבא לעבודה עם מכוניתו הפרטית, הוא סיפר על המקרה בודד בכל תקופת עבודתו:
"רק פעם אחת באתי עם הרכב שלי וזה לבקשת בעל הבית.
האוטו שלו היה במוסך". (עמוד 349, שורות 10-9).
--- סוף עמוד  58 ---
היה זה מקרה בודד, שמכונית המעביד הייתה במוסך ועל-כן המעביד ביקש מהנאשם, לבוא לעבודה, במכוניתו הפרטית של הנאשם. במקרה הנוכחי, לא נטען ולא הוכח, כי ביום המקרה ביקש המעביד מהנאשם, לבוא במכוניתו הפרטית לאתר העבודה ולא היה כל צורך שהמעביד יבקש בקשה כזו, כיון שהמכונית המעביד, הייתה תקינה באותו יום, שכן הנאשם הגיע, בסופו של דבר, במכונית המעביד לעבודתו, סמוך לחצות הלילה, באותו יום חמישי, 10/06/93.
על-כן, גם לפי גרסת הנאשם, אם הוא הגיע באותו לילה סמוך לשעה 22:00 לאתר העבודה במכוניתו הפרטית, נכנס עד למקום שפיכת האשפה, שהיה שם כרבע שעה, חצר ויצא מהאתר, נסע לביתו וחזר שוב בחצות, במכונית המעביד, הרי זו התנהגות יוצאת דופן.
בחקירתו הנגדית, אמר הנאשם (עמוד 409 שורה 22):
"אני לא הייתי בשעה 22:30 באתר ואני גם לא מסכים שסיפרתי למשטרה שהייתי באתר בשעה 22:00, כי אין לי מה לעשות בשעה כזאת באתר".
רואים אנו, שגם הנאשם מודה, שאין לו מה לעשות באתר הדודאים שעה וחצי, לפני תחילת עבודתו. על-כן, המסקנה היא, שאם הנאשם היה בשעה זו באתר הדודאים והוא אמר בהודאתו במשטרה, שהגיע בשעה זו, כדי להפטר מגופת חנית, יש בכך ראית סיוע כבדת משקל.
אני מאמין לעדותו של שאחדה בנושא זה. לא היה כל מניע לשאחדה חשקר בעניין זה. אמנם, גם שאחדה נעצר בתחילה כחשוד בביצוע המעשה, והוא אף היה חשוד יותר מהנאשם, אולם כבר ב-22/06/93, בלילה, לאחר שהנאשם התוודה בפני המדובב ושאחדה לא התוודה בפניו, הוסט החשד העיקרי משאחדה לנאשם.
בעדותו בבית המשפט אמר שאחדה (עמוד 230 שורה 4), כי הוא איננו מאמין שהנאשם ביצע את האונס המיוחס לו. רואים אנו, שהנאשם לא מעיד במטרה להזיק לנאשם והוא אף מנדב הערכה לטובת הנאשם.
ביום 24/06/93, נערך עימות במשטרה בין הנאשם לבין שאחדה ובאותו עימות אמר שאחדה שראה את הנאשם באתר הדודאים, ביום 10/06/93 בשעה 22:30, כאשר נכנס עם מכוניתו הפרטית (מוצג ת/11). אחרי שאמר דברים אלה בעימות, נרשמו בדו"ח העימות הדברים הבאים (מוצג ת/11):
"הנאשם: באיזה שעה ראית אותי?
שאחדה: בערך בעשר וחצי.
הנאשם: הייתי עם האוטו שלי?
שאחדה: כן.
הנאשם: עד שנכנסתי, שאלתי אותך או לא?
שאחדה: כן. אמרת שאתה צריך לבדוק כמה משאיות יש בפנים.
הנאשם: אני באתי בערך בשעה עשר, אני לא שטפתי את האוטו".
רואים אנו כי בעימות, בנוכחות חוקר משטרה, הודה הנאשם בגרסת שאחדה, שהגיע לאתר הדודאים במכוניתו הפרטית, ביום 10/06/93 בשעה 22:30. כמובן, שגרסת הנאשם בעימות, מחזקת את המהימנות שיש לייחס לשאחדה בעניין ביקורו של הנאשם באתר באותו לילה.
--- סוף עמוד  59 ---
זאת ועוד, שאחדה העיד, כי שאל את הנאשם, כאשר זה בא לאתר, בשעה 22:30, למעשיו והנאשם סיפר לו, כי ביקר קרוב שלו בבית החולים. אנו יודעים מפי עדי ההגנה, כי אמנם באותו יום, בשעות הבוקר או הצהרים, ביקר הנאשם קרוב משפחה שהיה בבית חולים. הסניגור ניסה להציג לשאחדה את הגרסה שהנאשם סיפר לו על ביקורו את אותו קרוב, בחצות הלילה, ביום 10/06/93, כאשר הגיע הנאשם לעבודה. אולם שאחדה הכחיש זאת ואמר, כי לא ראה את הנאשם כלל בחצות הלילה, שכן הנאשם אחר להגיע ושאחדה סיים את שעות עבודתו ונסע לביתו.
הרי דבריו של שאחדה (עמוד 221):
"הגיעה השעה 00:00 והוא עדיין לא הגיע, ומסרתי את הרשימה לשוקל ונסעתי והנאשם עדיין לא הגיע".
ובעמוד 227 שורה 25:
"כשאתה אומר לי שאת הדבר שהנאשם סיפר לי שהוא ביקר את קרוב משפחתו בשעה 00:00, כשהוא ראה אותי, אני משיב, שהוא לא סיפר לי את זה בשעה 00:00. אני בטוח בזה".
ושוב (בעמוד 226 שורה 22):
"לא ראיתי את הנאשם פעם שניה באותו לילה".
סיכומו של דבר, אני מאמין לעדותו של שאחדה, שעשה עלי רושם מהימן ואני קובע על פיה, כי הנאשם נכנס עם מכוניתו הפרטית לאתר הדודאים, בין השעות 23:00-22:00 ביום חמישי 10/06/93, הוא היום בו נעלמה חנית. הייתה זו התנהגות יוצאת דופן מצד הנאשם, שכן, כדבריו, המצוטטים לעיל, לא היה לו מה לעשות באתר בשעה כזו וגם לא הייתה לו סיבה שיבוא לאתר במכוניתו הפרטית.
בודאי שלא הייתה כל סיבה שהנאשם יגיע לאתר עבודתו, שעה וחצי לפני תחילת העבודה, יחזור לביתו (זמן נסיעה של כעשרים דקות) ושוב יחזור לאתר במכונית מעבידו, סמוך לחצות, כדי להתחיל בעבודה. התנהגות חריגה זו, אין לה הסבר, אלא אם מקבלים את גרסת הנאשם במשטרה, שהוא הגיע לאתר הדודאים, כדי להיפטר שם מגופתה של חנית.
אם הנאשם היה מודה, בעדותו בבית המשפט, כי ביקר באתר, בשעה שנקב בה שאחדה ונותן הסבר סביר להופעתו זו, והסבר זה היה מתקבל על דעת בית המשפט, היה בכך אולי כדי לנטרל, את עדות הסיוע של שאחדה, אולם משהכחיש הנאשם בעדותו בבית המשפט, כי הגיע לאתר הדודאים, באותו לילה, בשעה 22:00 או 22:30, מהווה עדותו של שאחדה בעניין זה, ראיה מסייעת.
בהקשר לכך, יש שוב לחזור ולציין, שהנאשם - על פי עדות שאחדה - לא רק שהגיע לאתר הדודאים, אלא, בהגיעו לאתר, המשיך ונכנס עד למקום שפיכת האשפה, שהוא מרוחק כחמישים מטר משער הכניסה. יש הסבר לכניסה זו, עד למקום שפיכת האשפה, אם מקבלים את גרסת הנאשם במשטרה, שהוא נסע לשם, במטרה להשליך את גופת חנית, וכדי שמשאיות האשפה שיגיעו בחצות הלילה, ישפכו את האשפה על הגופה וכך היא לא תמצא.
מאידך, אין הסבר לנסיעה זו, עד למקום שפיכת האשפה, אם לא הייתה זו נסיעה למטרת סילוק הגופה. הטענה העלולה להטען כי הנאשם רצה לראות איפה נשפכה האשפה, במשך היום עד שעה 14:00, כאשר נעדר מהעבודה, איננה יכולה להתקבל, כי הנאשם יכול היה להגיע למקום העבודה, רבע שעה לפני חצות הלילה ולבדוק זאת. הוכח בראיות, כי שער אתר הדודאים, סגור משעה 14:30 ועד חצות הלילה, וההוראה שניתנה לשומר, היא לא לפתוח את השער, למשאיות הבאות לשפוך אשפה, לפני חצות הלילה, אלא באישור מיוחד. לפיכך, אם המשאיות נכנסות רק בחצות
--- סוף עמוד  60 ---
הלילה, לאתר הדודאים ואפילו רצה הנאשם לדעת מראש איפה נשפכה האשפה, יכול היה להגיע לאתר רבע שעה לפני תחילת עבודתו, לבדוק את מקום שפיכת האשפה ולהמתין עד לחצות, שהיא שעת תחילת עבודתו. לא היה טעם שהנאשם יבוא במיוחד מביתו ברהט, זמן נסיעה של כ-20 דקות, יבדוק את האתר, יחזור לביתו ושוב יחזור לאתר לעבודתו.
(ב)   ראית סיוע נוספת, היא העובדה שהנאשם ידע לתאר את מצב החורשה, בה לפי גרסתו במשטרה, קיים יחסי מין עם חנית, כפי שהייתה בליל המקרה.
כאמור לעיל, הנאשם, כאשר הודה במשטרה, סיפר, שסטה מהכביש הראשי שמאלה לעבר חורשה, נכנס לתוך החורשה, ועבר חמש או שש שורות, עצר ושם קיים יחסי מין עם חנית.
כאשר הובא הנאשם לשיחזור והוא הוביל את החוקרים לאותה חורשה, השתנה בינתיים מצב החורשה, כיון שנעשו חפירות באותה חורשה.
בשיחזור השני (מוצג ת/8), שהוסרט אנו מוצאים את הדברים הבאים (ראה התמליל ת/10 עמוד 4):
"נחמני: מהכביש הראשי נכנסת?
הנאשם: כן.
נחמני: מאחרי הערימה שאנו רואים?
הנאשם: כן.
נחמני: באותו יום הערימה הזאת הייתה שם?
הנאשם: לא. לא היה כלום, אפילו את התעלה לא היה.
נחמני: התעלה לא הייתה?
הנאשם: לא. עכשיו מרכיבים קו מים.
נחמני: את המקום הזה אתה מכיר לפני כן?
הנאשם: לא.
רואים אנו, שכאשר הובא הנאשם לשיחזור, בחורשה, כשבועיים וחצי לאחר המקרה, הוא טען שהחורשה השתנתה. לדבריו, ערימת העפר שנראתה בשיחזור, לא הייתה ביום המקרה וגם התעלה שנחפרה במקום לא הייתה קיימת ביום המקרה.
עד התביעה, מאיר נחום, מפעיל ציוד טכני בחברת מקורות העיד (בעמוד :(199
"נחקרתי בתיק זה, בקשר לחפירת תעלה. מדובר באזור בית ספר "אשל הנשיא" יותר מזרחה. כשאתה מראה לי תמונה מס' 5 בת/6, אני רואה בתמונה זו, שזו החפירה שאני עשיתי וזו הכניסה לכוון באר-שבע שנמצאת שם.
השוטרים רצו לדעת אם ב-10/06/93 הייתה שם תעלה ואני משיב שלא הייתה שם תעלה ביום הזה. עשינו את התעלה שבוע בערך, לאחר התאריך 10/06/93. עושים את התעלה עם מחפר.... את העבודה במקום התחלנו בתאריך 09/06/93, אבל עשינו הפסקה, מאחר ולא היה אישור של חפירה... בתאריך 10/06/93, השביל היה פתוח, ולא ביצעו במקום הזה עבודות... לשאלתך, אם אני היום זוכר, מתי חפרתי את התעלה הזו, אני משיב, שזה היה שבוע אחרי ה-10/06/93.
--- סוף עמוד  61 ---
לשאלתך, אם יש משהו שגורם לי לזכור, שזה היה אחר-כך, אני משיב שאנחנו גמרנו את העבודה ביום חמישי, שזה היה ביום שהנעדרת נעלמה.
אני יכול גם להצביע בדיוק איפה גמרתי את העובדה באותו יום. את החפירה סיימנו כ-300 מטר אחרי הכניסה לאשל הנשיא שזה בית ספר אזורי..... ביום ראשון המשכנו את העבודה. אבל אל השביל הגענו שבוע לאחר מכן. במהלך השבוע עבדנו בכך שהתקרבנו לשביל".
התמונה ת/5 במוצג ת/6, מתייחסת לאותה תעלה, ולאותה חפירה שהנאשם הצביע עליה בשיחזור, ורואים בתמונה גם את ערימת העפר שהוצאה מהתעלה.
רואים אנו שהעד מאיר נחום, העיד בבטחון, כי ביום 10/06/93 - הוא יום המקרה - לא הייתה חפירה, לא הייתה תעלה ולא הייתה ערימת עפר, באותה חורשה, שהנאשם הצביע עליה בשיחזור, כחורשה, שבה קיים יחסי מין עם חנית.
והנה גם הנאשם אמר בשיחזור, כמצוטט לעיל, שהתעלה וערימת האדמה, לא היו במקום ביום המקרה. כלומר, המסקנה היא, שהנאשם היה בחורשה הנדונה ביום המקרה, כפי שסיפר בהודאתו במשטרה.
העד מאיר נחום, לא קשור לפרשה זו, בשום דרך. הוא עובד חברת "מקורות", איש עבודה שסיפר בבית המשפט, על תהליך העבודה במקום. עד זה עשה עלי רושם מהימן לחלוטין ואני מקבל את עדותו כמהימנה.
המסקנה היא, שהנאשם היה בתוך אותה חורשה, ביום 10/06/93, כפי שהעיד במשטרה. לו היה הנאשם מעיד בבית המשפט, כי ביקר באותה חורשה ביום 10/06/93, לא בהקשר לחנית, אלא בהקשר אחר, ועדותו הייתה מתקבלת, יתכן והיה בכך, כדי לנטרל ראית סיוע זו. אולם הנאשם נשאל על כך במפורש וענה (עמוד 376 שורה 11):
"לשאלתך, האם אני מכיר את החורשה הזו, משיב שלא, ואף פעם לא הייתי שם, אבל אני עובד משם, ואני לא מכיר אותה".
כאשר הנאשם אמר "אני עובר משם", הכוונה היא, שהוע עובר בכביש הראשי צומת משמר הנגב-באר-שבע ולא שהוא עובר מהחורשה עצמה, כיון שאין לו מה לעשות בחורשה. מהכביש הראשי, אי אפשר לראות את הנעשה בתוך החורשה, מה גם שהנאשם אמר בהודאתו במשטרה, שכאשר הוא נכנס לחורשה, הוא נכנס פנימה, ועבר חמש או שש שורות, עד שעצר לצורך קיום יחסי המין. בודאי שלא ניתן לראות, מהכביש הראשי, את הנעשה בעומק החורשה שהוא לאחר חמש או שש שורות של עצים, המסתירים את הנעשה אחריהם. מכל מקום, הנאשם לא אמר בעדותו, כי הוא ידע על מצב החפירה והתעלה בחורשה, ממה שראו עיניו בנוסעו, אדרבא, הנאשם אמר בעדותו בבית המשפט (עמוד 376 שורה 12) שאיננו מכיר את החורשה, בכביש הראשי.
לפיכך, גם ראיה זו, שמצב החורשה, היה כפי שתיאר הנאשם בהודאתו במשטרה, היה המצב הנכון, ביום המקרה, מהווה ראית סיוע, כאשר הנאשם טוען שמעולם לא היה בחורשה, לפני השיחזור.
(ג)                                                                                                                                       ראית סיוע נוספת, היא העובדה שהנאשם העיד במשטרה, כי חנית לא הייתה בתולה, ביום שבעל אותה. ואמנם מעיון מיומניה האישיים של חנית, שהוגשו לנו כראיה, עולה, כי חנית הייתה נערה חופשיה, היו לה חברים והיא גם קיימה איתם יחסי מין.
על יחסי המין, אין היא כותבת במפורש ביומניה, אלא במרומז, אולם כל מי שקורא את תוכן הדברים, מסיק ללא כל קושי, שחנית קיימה יחסי מין, עם מי שהיה חבר שלה, באותו זמן, ולאורך תקופה של שנה, היו לה מספר חברים. חנית הייתה בגיל שש-עשרה שנים ושבעה וחצי חודשים ביום המקרה. זהו גיל צעיר יחסית וגם בתקופתנו
--- סוף עמוד  62 ---
המתירנית, אין לויר, שכל הנערות בגיל זה, אינן בתולות. כאשר הנאשם, אמר, ללא היסוס, שהבחורה שבעל באותו לילה, לא הייתה בתולה, הוא ציין עובדה ספציפית, שאנו יודעים שהייתה נכונה, לגבי חנית, מתוך יומניה האישיים. על-כן, גם עובדה זו, מהווה סיוע, אם כי, אציין, בהקשר זה, כי אם הייתה זו, ראית הסיוע היחידה, בתיק זה, לא הייתי מסתפק בה. אולם, בהצטרפה לראיות האחרות, יש לה בהחלט משקל.
למדובב ראד אמר הנאשם, שהבחורה שקיים איתה יחסי מין, לא הייתה בתולה. בתמליל הקלטת השיחה ביניהם (מוצג ת/22 עמוד 2), אנו מוצאים את הדברים הבאים:
"ראד: הבחורה הייתה בתולה או פתוחה?
הנאשם: הייתה פתוחה. לא הייתה בתולה".
ביומנה האישי של חנית (מוצג נ/13) אנו מוצאים פעמים לא מעטות את הרישום דוגמת זה (נ/13 בטור המתייחס לתאריך 29/03/92):
"ההורים שלי נסעו שלושה ימים בבית מלון פלוני (השם מופיע ביומן) בא אלי... הרדמתי את האחים שלי ופלוני היה אצלי ומה זה התחרמנו והיה כיף".
תיאורים כאלה, מופיעים ביומנים של חנית בהקשרים שונים והם מצביעים על-כך שחנית קיימה יחסי מין, עם מי שהיה חבר שלה באותו זמן.
המסקנה, מקריאת כל יומניה של חנית, היא, שהיא הייתה חופשיה ביחסיה עם חבריה וקיימה איתם יחסי מין, ועל-כן לא הייתה בתולה. כאשר הנאשם ציין, כאמור לעיל, שחנית לא הייתה בתולה, הוא ציין פרט, שהיה יכול להיות ידוע לו, רק מקיום יחסי המין עם חנית. על כן, גם בעובדה שהנאשם ידע כי חנית איננה בתולה, יש לראות ראית סיוע.
(ד)   ראית סיוע נוספת, אם כי בעלת משקל קטן יותר, היא העובדה שהנאשם ידע לתאר את מראה החיצוני של חנית. בהודעתו (ת/3) שנגבתה על ידי פקד עמר, ביום 28/06/93, מתאר הנאשם את הבחורה, שאסף למכוניתו, בליל המקרה (ת/3 עמוד 4 שורה 25):
"לשאלתך, אם אני יכול לתאר לך את הבחורה, כמה שאני זוכר, אני אומר לך בחורה יפה עם הבושם היה לה ריח טוב, אודם (מסמן מריחה על השפתים) שיער אני חושב ארוך צבע שחור, בחורה יפה, גוף בסדר, חזה קטן, לא קטן קטן".
הוגשה לנו תמונתה של חנית (מוצג ת/13) ואכן בתמונה זו, אנו רואים שחנית נערה יפת פנים, גופה רזה, שיערה בצבע כהה וחזה אינו גדול.
הסניגור טען, כי אין לראות בעובדה, שהנאשם ידע לתאר את מראה החיצוני של חנית, משום ראית סיוע, כי ידוע לנו, שהנאשם נעצר רק ב-18/06/93, היינו שמונה ימים אחרי היעלמה של חנית ובתקופה זו, התפרסמו מודעות בעיתונים ובתחנות המשטרה, דוגמת התמונה נ/10, המבקשות מכל אדם שראה את חנית, להתקשר למשטרה. עובדה זו נכונה, אולם כאשר נשאל הנאשם, בעדותו בבית המשפט, אם ראה את תמונת חנית, לפני שנחקר, הוא השיב בשלילה.
הרי דבריו של הנאשם (עמוד 356, שורה 9) בחקירתו הראשית:
"לשאלתך, אם שמעתי על בחורה שנעלמה מאופקים, אני משיב שמעתי בחדשות. שמעתי רק את הקטע הראשון בחדשות שאמרו שנעלמה בחורה מאופקים. הייתי בעובדה באותו זמן ששמעתי את הקטע הזה. היה לי רדיו בעבודה ושמעתי תחנת רדיו בעברית.
.....
--- סוף עמוד  63 ---
לשאלתך האם שמעתי עוד פרטים לגבי הבחורה הזו, אני משיב שלא".
בחקירתו הנגדית אמר הנאשם (עמוד 388 שורה 9):
"לשאלתך, חוץ מהעובדה שנעלמה בחורה והיא מאופקים, לא ידעתי כלום, אני משיב: נכון".
בכל עדותו הארוכה בבית המשפט, לא אמר הנאשם שראה את תמונתה של חנית, לפני שנעצר. כל מה שאמר, היה, כמצוטט לעיל, כי שמע ברדיו, שנעלמה בחורה מאופקים.
לפיכך, ידיעתו של הנאשם, את צורתה החיצונית של חנית, גם היא מהווה ראית סיוע.
לא נעלמה מעיני טענת הסניגור, כי כאשר נשאל הנאשם, באחת החקירות, לגילה של חנית, הוא ציין שגילה שלושים שנה או ארבעים שנה (ת/10 עמוד 72).
בהקשר לכך, יש לציין שלמדובב אמר הנאשם שהנערה בת 18 (ת/22 עמוד 9).
ודאי הוא, שמי שראה את חנית ויודע להעריך גילו של אדם, לא יכול היה לחשוב, כי גילה של חנית שלושים או ארבעים שנה.
אין מנוס מהמסקנה, לאור האמור לעיל, כי הנאשם טעה בהערכת גילה של חנית. כאשר אדם מתאר תכונות חיצוניות כגון יופי, צבע שיער, רזון, חזה קטן, אלה הן עובדות שנראות לעין.
גילו של אדם אינו נראה לעין בצורה ברורה, והוא נושא להערכת המסתכל. ככל הנראה, הנאשם, איננו מן המומחים להערכת גיל, אם כי לא נשאל על כך. אולם הנאשם עצמו אמר בהקשר זה:
"אולי שלושים ארבעים, לא יודע בדיוק, סתם ככה אני זורק מספרים" (ת/10 עמ' 72).
הן ראית סיוע נוספת, היא, כי הנאשם העיד, שהבחורה שלקח טרמפ, באותו לילה, עישנה סיגריה, במכוניתו ואנו יודעים כי חנית נהגה לעשן סיגריות, כאשר הוריה לא היו נוכחים.
הרי דברי הנאשם בשיחזור השני (התמליל ת/10 עמוד 71 למטה ועמ' 72):
"הנאשם: היא עישנה, אבל אני לא נתתי לה כלום, אני לא עישנתי.
נחמני: אתה לא נתת לה סיגריות?
הנאשם: לא".
כלומר, הנאשם מספר שהבחורה עישנה, אבל מסיגריות שהיא הביאה, כי הוא לא נתן לה סיגריות.
גם לעניין זה, אנו למדים מיומניה האישיים של חנית, שהיא נהגה לעשן. ראה את רישומיה של חנית בסוף יום 14/01/92:
"ובסוף ההרקדה עלינו לגני הדר ועישנו שם ואח"כ הלכנו הביתה".
גם לעניין זה, יש לומר, שלא כל נערה בת שש-עשרהב וחצי, נוהגת לעשן סיגריות, והעובדה שהנאשם ציין כי הבחורה שלקח בטרמפ, עישנה סיגריות משלה, ואנו יודעים, כי חנית נהגה לעשן סיגריות, גם היא מהווה ראיית סיוע.
--- סוף עמוד  64 ---
(ו)    למדובב אמר הנאשם, כי הבחורה שלקח טרמפ באותו יום לבשה חולצה ומכנסים. אנו יודעים מפי חברותיה של חנית, שאמנם היא לבשה חולצה ומכנסים, כאשר יצאה, באותו יום, מביתה, כדי לנסוע לבאר-שבע.
הרי דברי הנאשם (ת/22 עמוד 9):
"ראד: מה לבשה הבחורה? מכנסים וחולצה או שמלה וחולצה?
הנאשם: מכנסים וחולצה".
הילה אבוטבול, חברתה של חנית, שליוותה את חנית, לתחנת ההסעה, ביום שנעלמה חנית, העידה (בעמ' 50, שורה 17), כי חנית, לבשה באותו ערב, מכנס ג'ינס בצבע כחול בהיר, וחולצת טריקו קצרה בצבע טורקיז.
אינני אומר שעובדה זו, כשלעצמה, מהווה ראית סיוע מכריעה או כבדת משקל, שכן רבות מאוד הנערות שלובשות מכנסים וחולצה גם כאשר הן יוצאות לבילוי בערב. אולם, כאשר עובדה זו, מצטרפת לראיות האחרות, היינו שהנאשם תיאר את מראה של חנית, וידע לתאר גם את לבושה, יש לכך גם משקל.
(ז)    שקריו של הנאשם, גם הם מהווים סיוע.
הנאשם שיקר בעדותו בבית המשפט, שקרים רבים בפרטים מהותיים. לא פעם ולא פעמיים ראינו את סניגורו של הנאשם, נזעם ומתחלחל, לאחר שהנאשם השמיע שקר מסוים, כאשר היה ברור לכולם שהוא משקר. הדבר בא לידי ביטוי גם בפרוטוקול.
אציין כמה מהשקרים הבולטים.
כאשר נשאל הנאשם בחקירתו הראשית, אם בליל המקרה, סמוך לחצות, כאשר השומר שאחדה, אחר לפתוח את שער הכניסה לאתר הדודאים, אמר הנאשם למישהו מנהגי המשאיות, שהמתינו מחוץ לשער, כי השומר מאחר כי כנראה הוא מקיים יחסי מין עם בחורה כלשהי, הכחיש הנאשם, שאמר דברים אלה.
הרי דברי הנאשם (עמ' 357 שורה 20):
"לשאלתך האם עד ששאחדה פתח את השער, האם היה לי דיבור עם הנהגים, אני משיב, שהם אמרו שאיפה השומר ואמרתי להם שהוא בפנים. כאשר אתה אומר לי שמישהו אמר שאמרתי לנהג באותה הזדמנות שאולי הוא דופק שם מישהי, אני משיב שזה לא נכון זה שקר".
עד התביעה, מסעוד אזולאי, נהג משאית אשפה במועצה המקומית אופקים, העיד (עמ' 205 שורה 13):
"במוצאי שבת.... ישבתי עם חבר והתחלנו לשחזר מה קרה ביום חמישי (קרי: היום בו נעלמה חנית). התחלנו להסתכל לכוון הבית שלה. חבר שלי אמר לי שנסעתי ביום חמישי לשם. הסתכלתי אחורה ואמרתי שנכנסתי לשפוך במזבלה, זה היה ביום חמישי, הגעתי לשם בערך בשעה 23:45 ביום שבו היא נעדרה. השער היה סגור. למעשה הוא צריך לפתוח לנו בשעה 24:00 (השומר). אנחנו מחכים... מתחילים להלחץ, השעה 23:45 ואין תגובה, התחלנו לשחזר, אולי השומר רדום. צפרנוואין תגובה עד השעה 00:05. אני מסתכל ככה בחושךלכוון המחסן של השומר, אני רואה שהוא מתקרב, השומר שאחדה. אמרתי להם הנה הוא פה כנראה שהוא היה רדום... נכנסתי הגעתי לכוון הבור, ראיתי את הנאשם.... שאלתי, מה קרה, זרקו אותך מהבית.... כאשר שאלתי אותו את השאלה הנ"ל, הוא אמר לי: מה אני יעשה שהחבר שלי (קרי: שאחדה) מזיין, אני אפריע לו?". למסעוד אזולאי, אין ענין לשקר בעניין זה; אדרבא, אמירה זו של הנאשם לגבי שאחדה, שיעשה יסוד למסעוד אזולאי,
--- סוף עמוד  65 ---
להתלונן ביום א' במשטרה, נגד שאחדה, שכן הוא סבר, שאם נעלמה בחורה, והשומר קיים יחסי מין עם בחורה באתר, יש קשר בין שני הדברים (עמ' 207 שורות .(24-13
השקר הזה מתייחס לליל המקרה. כאשר הנאשם מתרץ את אחורו של השומר, בכך, שהשומר מקיים יחסי מין עם בחורה באתר וזאת כאשר אנו יודעים היום שגרסת הנאשם במשטרה היא, שהוא - הנאשם - לקח את חנית בטרמפ, במטרה לקיים איתה יחסי מין.
שקר נוסף, מהווה הכחשתו של הנאשם, כי הודה בפני המדובב.
הרי דרי הנאשם, בעדותו (בעמ' 370 שורה 24):
"כאשר אתה אומר לי שאמרתי לראיד המדובב שאני לקחתי אותה ואנסתי אותה ורצחתי את הבחורה אני משיב שהכל שקר. לא אמרתי דברים כאלה. המדובב דיבר איתי על הבחורה. אני לא דיברתי איתו על כך".
בקלטת השיחה שהוקלטה, שומעים בבירור שהנאשם הודה בפני המדובב שאנס את חנית והרג אותה.
הנאשם ממשיך ומיד (עמ' 371 שורה 23):
"גם כאשר אתה אומר לי, עו"ד פלדמן (קרי: סניגורו של הנאשם), שאתה אמרת לי בשיחה בינינו ששמעת במו אוזניך שאני הודיתי בפני המדובב, אני עונה שלא אמרתי למדובב שעשיתי את המעשה ואני בטוח בכך".
ובהמשך, שקר נוסף (עמ' 374 שורה 4):
"לשאלתך, האם היה מקרה שאני אמרתי לשוטרים שאני רצחתי את הבחורה הנעדרת, אני משיב שלא. אני בטוח בכך".
ראינו בשני השיחזור שהוסרטו והוקלטו, כי הנאשם הוה בפירוש באונס וברצח, כאשר בשיחזור השני הנאשם בכה והיכה את עצמו.
ושוב, שקר אחר (עמ' 374 שורה 28):
"כאשר אתה אומר לי שבשיחזור אמרתי לשוטרים שפה לקחתי אותה ופה אנסתי אותה ופה נתתי סטירות ופה דחפתי אותה מהרכב, אני משיב שהשוטרים אמרו את הדברים האלה ואני רק אמרתי להם כן".
גם זה שקר, כיון שבשיחזור ובהודעות שנגבו מהנאשם והוקלטו, ראינו ושמענו - כמצוטט לעיל - שהנאשם לא הסתפק באמירת "כן" בלבד, אלא סיפר אל גרסתו.
במקום אחר (עמ' 377 עמוד 21) אמר הנאשם:
"לשאלתך איך הגיע הדבר שאמרתי שזרקתי אותה בזבל, אני משיב משום שאני עובד שם. חיפשו על יד הגשר ולא מצאו שם אז עלו למזבלה. אני לא אמרתי להם שהגופה נמצאת במזבלה".
גם זה שקר, כיון שבשיחזור השני, אמר הנאשם בפירוש, שהוא הביא אותה לאתר הדודאים (ת/10 עמוד 50):
"בסוף זה התנתק. אין לה, לא מגיבה לא יכלה להרים ידים, לא כלום... נכנסה לאתר אתי".
--- סוף עמוד  66 ---
מסעוד אזולאי, נהג משאית אשפה, העיד, כי ביום א' שלושה ימים לאחר היעלמותה של חנית, בשיחת חולין עם הנאשם אמר לו הנאשם, כי אולי הבחורה הנעדרת נמתא בזבל. הרי דבריו של מסעוד אזולאי (עמ' 208 שורה 13):
"ירדנו, שתינו תה ויצאה איזו שיחה על סיפור הנעדרת, ואז הוא אמר לי הנאשם, שהי הנוכח בשיחה ושתה איתנו תה, ופתאום הוא אמר לי איזו מילה: תבדוק אצלך אולי הבאת אותה בזבל".
לאמירה זו, יש משמעות, מעבר להתלוצצות של הנאשם, כי היום אנו יודעם, שגרסת הנאשם במשטרה, כאשר הודה, הייתה, שהוא הביא אותה, לאתר האשפה. כאשר נשאל הנאשם על כך, הוא הכחיש שאמר דברים אלה, למסעוד אזולאי. הרי דברי הנאשם (עמ' 395 שורה 18):
"כאשר אתה מקריא לי מהמוצג ת/68 שהוא התמליל של העימות בעמוד 9, שאם שחדה אמר שהיגוע אלה של אופקים והוא קרא להם לשתות קפה ואז הם דיברו על הבחורה הזאת ובהמשך שחדה אמר שאני אמרתי שייתכן וימצאו אותה בזבל, אני אומר לך שזה לא נכון".
שאחדה השומר העיד (בעמ' 222 שורה 28) לגבי אותה שיחה:
"והנאשם אמר: יכול להיות שימצאו אותה בזבל".
הנאשם הכחיש זאת ואמר (עמ' 394 שורה 17:
"אמרתי להם: חיינו בזבל".
אני מעדיף בנושא זה, את עדויותיהם של מסעוד אזולאי ושאחדה שעשו עלי רושם מהימן, על פני גרסת הנאשם.
ספרות: א' ברק, פרשנות במשפט, כרך ב, פרשנות החקיקה (התשנ"ג)
להחלטה בעליון (22-06-1994): בשפ 3053/94 סולימן אל-עביד נ' שר הביטחון שופטים: ת' אור, עו"ד: יסכה ליבויץ, אביגדור פלדמן
להחלטה בעליון (19-12-1994): בשפ 6949/94 סולימן אל עביד נ' מדינת ישראל שופטים: ד' לוין להכרעת-דין במחוזי (15-02-1996): תפ 76/93 מדינת ישראל נ' סלימאן אל-עביד שופטים: ג' גלעדי, צ' סגל, נ' הנדל, עו"ד: ז' למפ, א' פלדמן
לפסק-דין בעליון (09-07-1997): עפ 2109/96 סולימאן אל עביד נ' מדינת ישראל, פ''ד נא(1) 673, שופטים: ש' לוין, א' גולדברג, י' קדמי, עו"ד: אביגדור פלדמן, נאוה בן-אור, חובב ארצי, זאב למפ
להחלטה בעליון (31-07-1997): דנפ 4342/97 מדינת ישראל נ' סולימאן אל-עביד שופטים: א' ברק
--- סוף עמוד  67 ---
לפסק-דין בעליון (23-10-2003): עא 6481/01 סולימאן אל עביד נ' שירות בתי הסוהר שופטים: ד' ביניש, א' א לוי', א' חיות, עו"ד: ענר הלמן, אביגדור פלדמן
לפסק-דין בעליון (23-10-2003): עעא 6481/01 סולימאן אל עביד נ' שירות בתי הסוהר, פ''ד נז(6) 678, שופטים: ד' ביניש,  א' א' לוי,  א' חיות, עו"ד: אביגדור פלדמן, ענר הלמן
שקר נוסף של הנאשם מצוי בדברים הבאים שאמר בעדותו בבית המשפט (עמ' 396 שורה
25):
"לשאלתך, האם אני זוכר שלקחו אותי לאחר 48 שעות לשופטת, אני משיב שכן. אמרתי לשופטת שאני לא אשם".
פרוטוקול בית המשפט שהוגש כראיה וצוטט לעיל, מוכיח בדיוק את ההיפך: הנאשם הודה בפני שופטת בית משפט השלום ואמר שהודה במשטרה במעשה.
אלה הם שקריו העיקריים של הנאשם, אולם היו גם שקרים אחרים. בא כח הנאשם טען בסיכומיו, כי אלה הם שקרים טפשיים של אדם לא מתוחכם, שכן חלק מהשקרים מתגלה מתוך הלקטות והשחזורים שהנאשם עצמו נשמע מדבר בהם ונאשם מתוחכם לא היה משקר בדברים, שהוא יודע, שקל מאוד יהיה להראות שהוא משקר. יש לפרש שקרים אלה, לאור מצבו הנפשי והשכלי של הנאשם.
אינני מקבל טענה זו. נכון, שאין זה מחוכם מצד הנאשם לשקר בדברים שהוא יודע, שקל מאוד להוכיח את השקר. אולם, הנאשם רצה להרחיק עצמו מכל עובדה המסבכת אותו, מקשרת אותו, או מקרבת אותו למקרה המיוחס לו, ועל-כן הכחיש בעדותו בבית המשפט כמעט את הכל.
מבחינה זו, הוא נהג לא בחוכמה, אפילו מבחינת האינטרסים שלו, אבל הנאשם יודע היטב להבחין בין אמר ושקר.
גם נאשם ששיקר שלא בדרך מתוחכמת, יש לראות את שקריו כסיוע, כאשר הם עומדים בתנאים שקבע בית המשפט העליון.
כידוע, נקבעו חמישה תנאים, שרק בהתמלאם, יהיו שקרי הנאשם בבחינת ראית סיוע ואלה הם התנאים:
(א)   השקר צריך להיות מהותי ולו בעניין פעוט ערך.
(ב)   השקרים נעשו בזדון ומתוך כוונה להעלים את האמת.
(ג)    השקר צריך להיות ברור וחד משמעי.
(ד)   השקר מוכח מתוך עדות עצמאית ולא מתוך העדות העיקרית הטעונה סיוע.
(ה)
--- סוף עמוד  68 ---
השקר קשור אל העבירה עליה נסב המשפט ואינו נובע מעילה אחרת, שאינה רלבנטית לצורך בחינת האשמה. ראה לענין זה: ע"פ 814/81 (אלשבאב נגד מדינת ישראל) פד"י כרך ל"ו חלק שני, עמוד 826, בעמוד 833.
במקרה דנן, כל השקרים שציינתי לעיל, עומדים בכל חמשת התנאים הנ"ל.
(ח)   סיוע נוסף מצוי בדברי הנאשם, כאשר אמר שהבחורה שלקח טרמפ ביום המקרה, דומה לבחורה שמכרה בשק"ם במועדון המשטרה בתחנת המשטרה באופקים.
בשיחה בין הנאשם והמדובב שהוקלטה ושנערכה ביום 22/06/93 אנו קוראים את הדברים הבאים (התמליל מוצג ת/22 עמוד 20):
"ראד (המדובב): איך היא הגוף שלה גדול או קטן, כך או כך איך?
הנאשם: יש אחת בשק"ם כאן שדומה לה... הייתי מזיין את השקמיסטית".
עובדת השק"ם באופקים צולמה ותמונתה הודבקה ליד תמונתה של חנית (מוצג ת/13). ואמנם, התבוננות בשתי התמונות מראה דמיון מסוים במבנה הגוף של שתי הבחורות.
לא כל ראיות הסיוע שציינתי לעיל, הינן בעלות אותו משקל. ישנן ראיות סיוע שהן כבדות משקל וישנן ראיות סיוע שמשקלן קל יותר אציין רק בהקשר זה, שראית הסיוע, מפיו של שאחדה השומר כי הנאשם הגיע לאתר הדודאים בליל המקרה, בשעה 22:00 או 22:30, כאשר הנאשם העיד, כי לא היה לו מה לעשות באותו אתר באותה שה, אולם, בהודאתו במשטרה, אמר, כי בא באותה שעה, כדי להשליך את גופת המנוחה, הינה ראיית סיוע שגם אם הייתה עומדת לבדה, ללא כל ראיות סיוע אחרות, ניתן היה להרשיע את הנאשם, על פי הודאותיו בצירוף ראית סיוע זו.
גם ראית הסיוע, שהנאשם ידע לתאר את פנים החורשה, בה, לדבריו במשטרה, אנס את חנית, כפי שהייתה (החורשה) בליל המקרה, למרות שבעדותו טען שמעולם לא היה בחורשה, מהווה ראית סיוע עצמאית ומספקת.
יש לזכור בהקשר זה, שהנאשם לא תיאר סתם חורשה. אלא, שכאשר הובא לשיחזור, הייתה במקום תעלה פתוחה וערימת עפר. הנאשם אמר בשיחזור, כי בליל המקרה, לא הייתה תעלה ולא הייתה ערימת עפר והוכח מפי מבצע החפירה שאמנם הנאשם תיאר נכון את מצב האדמה בחורשה כפי שהיה בליל המקרה.
ראיות הסיוע האחרות, כל אמת כשלעצמה משקלן קטן יותר מאשר משקלן של שתי ראיות הסיוע הנ"ל. אולם, משקלן המצטבר של כל ראיות הסיוע האחרות, מהווה סיוע כבד משקל. זה לא יכול להיות מקרי, שהנאשם הטוען בעדותו בבית המשפט, כי מעולם לא ראה את חנית, ידע לומר שהיא אינה בתולה, שהיא רזה, שהיא יפה, שלבשה חולצה ומכנסים, שעישנה סיגריות שהביאה עימה, שהחזה קטן, אבל לא קטן קטן, ושהיא דומה למוכרת בשק"ם, כאשר כל העובדות הנ"ל התבררו כנכונות, ממקורות אחרים.
אם היה מדובר בפרט אחד, מתוך הפרטים הנ"ל המיוחס לחנית, ניתן היה לומר אולי, שבמקרה קלע הנאשם למטרה, גם אם לא פגש בחנית.
אולם כאשר מדובר בשבעה פרטים שונים הקשורים בחנית, וכולם נכונים, לא יתכן שהנאשם בדה פרטים אלה מדמיונו וקלע למטרה בשבעה פרטים שונים. כדי שראיה תוכל לשמש, כראיה מסייעת, במקום שדרוש סיוע חייבות להתקיים בה שלוש דרישות מצטברות: כי מקור הראיה נפרד ועצמאי, כי ראית הסיוע נוטה לסבך את הנאשם באחריות לביצוע המעשה נושא האישום וכי הראיה נוגעת לנקודה ממשית השנויה במחלוקת. די לה לראית הסיוע אם היא מתייחסת לקטע שהוא חלק ממהלך ביצוע העבירה ואין היא חייבת להתייחס לכלפרט מפרטי המעשה. ראה לענין זה: ע"פ 387/83 (יהודאי נגד מדינת ישראל) פד"י כרך ל"ט חלק רביעי, עמוד 203. באותו פסק-דין, נאמר
--- סוף עמוד  69 ---
גם כי "ככל שהנאשם מרחיב את זירת המחלוקת, יהא זה קל יותר למצוא את ראית הסיוע ואילו כשהזירה מצטמצמת והולכת, הופכת משימה זו לקשה יותר" (שם, בעמוד 203 ליד אות השולים ד').
לפיכך, בסכמי את פרק הסיוע, מסקנתי היא שיש סיוע לגרסת הנאשם בהודאותיו במשטרה, ראיות הסיוע נובעות ממקורות נפרדים ועצמאים ולא מהעדות שלה הם צריכים לסיוע. ראיות הסיוע הנ"ל, נוטות לסבך את הנאשם במעשה העבירה והן נוגעות לנקודות ממשיות השנויות במחלוקת.
13.   העדר גופת המנוחה כאמור לעיל, גופת חנית, לא נמצאה עד היום וכן לא נמצא כל פריט לבוש השייך לחנית, או כל חפץ שהיה בידי חנית, ביום שנעלמה. עובדה זו יוצרת קושי בשני מישורים:
הקושי הראשון, הוא, האם בכלל הוכח, מעבר לכל ספק סביר שחנית נרצחה?
הקושי השני הוא טענת הסניגור: אם טוענת התביעה שהודאת הנאשם במשטרה, היא הודאת אמת, הרי יש לומר, שגם המקום בו נקב הנאשם, כמקום בו הניח את גופת המנוחה, הוא המקום הנכון. אם כך, כיצדלא נמצאה הגופה באותו מקום, ששם הצביע עליו הנאשם? אם הגוםה לא הייתה באותו מקום, אולי הנאשם שיקר בעניין המקום בו אמר ששם הניח את הגופה? ואם שיקר בעניין זה, אולי שיקר גם בנושאים אחרים, כגון באמרו שהרג את חנית.
ואולי הנאשם לא ידע את המקום בו מונחת הגופה, משום שהוא לא הניח את הגופה במקום כלשהו, כיון שלא הוא שהרג את חנית?
מאידך, אם הנאשם הניח את גופת המנוחה, במקום אחר ולא באתר הדודאים, כי אז עדותו של שאחדה שהנאשם הגיע לאתר הדודאים, בליל המקרה, בשעה 22:30, איננה ראית סיוע. ואם הנאשם הניח את גופת חנית באת רהדודאים, מדוא אמר בגרסתו הראשונה במשטרה, שהניח אותה ליד גשרון בסמוך לשדה תימן?
קושיות אלה, והן אינן קלות, היקשה הסניגור ויש להתמודד עם כל קושיה בנפרד ולמצוא לה את התשובה הנכונה.
14.   השאלה הראשונה, היא האם ניתן לקבוע במקרה זה, שחנית איננה עוד בין החיים. למרות שגופתה לא נמצאה?
הסוגיה של "רצח ללא גופה" באה כבר בפני בית המשפט העליון במספר מקרים.
המקרה הראשון, אשר הגיע לבית המשפט העליון, הוא מ"פ 641 ,622 ,543/79 (נגר נגד מדינת ישראל) פד"י כרך ל"ה חלק ראשון, עמוד 113. שם, היו העובדות, כי שני נאשמים הואשמו ברצח. גופת הקורבן לא נתגלתה. העובדות שהוכחו היו, כי הנאשמים יצאו בלילה אחד, עם הקורבן וחזרו ללא הקורבן. הנאשמים סיפרו לחברם, כי הרגו את הקורבן. לאחד הנאשמים היה אקדח בליל המקרה. לאחד הנאשמים היה מניע להרוג את הקורבן, שכן הקורבן ניסה לכפות על גיסתו של אותו נאשם, לעבוד בזנות.
בית המשפט העליון קבע, כי ניתן להרשיע נאשם ברצח, גם אם לא נמצאה גופת הקורבן. במקרה כזה, ראיות התביעה, הן ראיות נסיבתיות ועל כן "סיכומם של דברים, רק אם המסקנה המרשיעה, אשר מוסקת מן הראיות הנסיבתיות גוברת באופן ברור והחלטי על כל תיזה חילופית שאינה נותרת מסקנה סבירה אחרת, ניתן לומר שהאשמה הוכחה מעל לכל ספק סביר" (דברי כב' השופט - כתוארו אז - שמגר, שם, בעמוד 141, ליד אות השוליים ג').
לגבי קביעת המסקנה שהקורבן איננו עוד בחיים, למרות שגופתו לא נמצאה, אמר כבד' השופט שמגר (שם, בעמוד 152, ליד אות השולים ג'):
--- סוף עמוד  70 ---
"אשר לשאלה הראשונה, הרי אין אלא להסיק, כייוסקה איננו עוד בחיים. לא רק שלא חזר מן הנסיעה הלילית, אלא משפחתו גם לא קיבלה אות, סימן או רמז ממנו. בית המשפט דחה את עדויותיהם של העדים בלטי ופזמונים - שטענו, כי ראוהו באילת - כבלתי אמינות והעדות של אחיו של יוסקה בקשר לדבריה של בחורה בנואיבה, שזיהתה את יוסקה לפי התמונה, היו בלתי קבילות וחסרות ערך ראיתי. יוסקה היה אדם, אשר היה מבקר בבית משפחתו מדי מספר ימים, וההעדר ההופעה או ההתקשרות הן נעדרות כל הסבר. מאז האירוע חלפו שלוש שנים ותקופת זמן כה ארוכה, ללא מתן סימן כלשהו יש בה כדי לדבר בפני עצמה".
בבית המשפט העליון, אישר את הרשעת המערערים ברצח. המקרה השני, שבא בפני בית המשפט העליון שענינו "רצח ללא גופה", היה ע"פ 609/86 (אג'ים נגד מדינת ישראל) פד"י כרך מ"ב חלק שני, עמוד 541. שם היו העובדות, שבחורה נעלמה, וכעבור שנתיים, פנה אדם למשטרה, וסיפר כי הוא והמערער השתתפו ברצח אותה בחורה. הוגש כתב אישום נגד המערער.
אותו "עד מדינה" סירב לחזור בבית המשפט, על גרסתו המרשיעה נגד המערער, הוכרז כעד עויין, והוגשה הודעתו במשטרה על סמך הודעתו במשטרה של שותפו למעשה של המערער. הורשע המערער ברצח. בית המשפט העליון, אישר את ההרשעה.
לעניננו, היינו העובדה שהגופה לא נמצאה, אמר כב' השופט בך (שם, בעמוד 549, ליד אות השולים ז'):
"למעשה עולה בבירור מהודעתו של רייפלר - ת/32 - ביחד עם הודעת המערער - ת/21, שאורלי אכן מצאה את מותה בחולות ראשון לציון, והוכחה זו אינה נופלת במשקלה מההוכחה שהומצאה בנקודה זו בע"פ 641 ,622 ,543/79 הנ"ל".
כאשר בית המשפט העליון, מפנה להודעת המערער במשטרה, הוא מתייחס לכך, כי במשטרה אמר המערער, ששותפו הוא שחנק את המנוחה.
במקרה השלישי שנדון בבית המשפט העליון, הוא ע"פ 20/89 (יעקב אמסלם נגד מדינת ישראל) פד"י כרך מ"ד חלק ראשון, עמוד 573.
במקרה זה היו העובדות,שקורבן העבירה שדד את הנאשם. הנאשם ביקש מחברו, להמתין לקורבן ליד ביתו של הנאשם, כדי לפגוע בו. הקורבן הגיע לבית הנאשם, נקשר ונלקח למקום מבודד ושם, ירה בו הנאשם. אותו חבר של הנאשם, העיד כעד מדינה במשפט וסיפר, כי הנאשם ירה - בנוכחותו - בקורבן. לאחר היריות, נשלח אותו חבר להביא טוריה, וכאשר חזר, לא מצא את הנאשם והמנוח במקום. גופת המנוח לא נמצאה.
לענין העדר הגופה, אומר בית המשפט העליון (שם, בעמוד 580, ליד אות השולים ו', מפי כב' השופט ש. אלוני):
"הוברר, כי המנוח היה קשור קשר עמוק לאמו, והוא טרח להתקשר אליה, גם בהיותו במאסר. אין להעלות על הדעת, שלפתע יתעלם מקשר זה וינהג כאילו אותה אם אהובה, אינה קיימת. יום אחד לפני הירצחו, פגש המנוח באחיו, ואף לו אמר מאומה על כוונתו לעזוב את הארץ. אפילו היה רוצה המנוח להעלים את המקום המדוחק אליו הוא נוסע, סביר להניח שהיה אומר למי מבני משפחתו שבכוונתו לצאת את הארץ, על מנת להימלט מידי החוק.
אין שמץ של ראיה על כוונה כזאת, מצד המנוח, מה עוד שמאז ועד היום חלפו למעלה משלוש שנים, ואם נתעלם מן האפשרות שאדם הבורח מפני החוק, מצא לו מסתור מתחת לפני האדמה, אין להניח שדבר הימצאו במקום כלשהו, לא היה מגיע למשפחתו".
הרשעתו ברצח של הנאשם, בתיק ההוא, אושרה על ידי בית המשפט העליון.
--- סוף עמוד  71 ---
אם ניישב את הדברים הנ"ל, של בית המשפט העליון, בכל שלושת פסקי הדין, נגיע למסקנה, שחנית איננה עוד בחיים.
חנית הייתה בת פחות משבע-עשרה שנה, ביום שנעלמה. נערה בגיל זה, בדרך כלל, אינה מנתקת עצמה מרצונה, מביתה וממשפחתה. חנית למדה בבית ספר, היו לה חברות וחברים והיה לה חבר, שהיו לה רגשות חמים כלפיו. ביום המקרה היא נסעה למסיבת יום ההולדת של חברה. חנית טרחה וקנתה מתנות לאותו חבר, כדי להביאן אליו, ביום הודלתו, לשמחו ולשמוח איתו. היא כל כך מיהרה להגיע ולפגוש באותו חבר, שויתרה על נסיעה באוטובוס לבאר-שבע, והעדיפה לנסוע בטרמפ, מתוך מחשבה שכך תגיע מהר יותר. על רצונה של חנית לנסוע בטרמפ, באותו ערב, אנו למדים, מפי חברותיה שהעידו במשפט.
חנית לא הגיעה באותו לילה לחבר שחיכה לה, ושכה רצתה לפגשו, לא חזרה לביתה, לא יצרה מאז כל קשר עם משפחתה, לא טילפנה, לא כתבה ולא נתנה כל סימן חיים. למרות שמיומניה האישיים של חנית, עולה, כי היו סכסוכים מפעם לפעם בין חנית והוריה, הרי כסכוסים אלה לא חרגו, מהרגיל, בין נערה מתבגרת והורים.
על רקע מועד השיבה הביתה מבילויים, על רקע הלימודים וכיוצא באלה, בסך הכל, ההתרשמות היא שחנית גדלה בבית טוב, חם ודואג. יש לה גם אחים קטנים, איתם היה לה קשר טוב. מאז היעלמה של חנית ועד יום מתן הכרעת דין זו, חלפו שנה וחמישה חודשים. תקופה ארוכה זו, לגבי נערה שפחות מגיל שבע-עשרה, ללא כל סימן חיים מחנית, בנסיבות המתוארות לעיל, מצביעה על כך, שחנית איננה בחיים. גם בפסקי הדין של בית המשפט העליון, שצוטטו לעיל, קבע בית המשפט העליון, שתקופה ארוכה, ללא אות וסימן חיים מהקורבן, לקרובי משפחתו, איתם היה בקשר טוב, מצביעים על העובדה שהקורבן איננו בחיים. במקרים הנ"ל, הקורבן היה בגיל מבוגר יותר מאשר גילה של חנית. נראה לי, כי בהקשר זה, של גיל כה צעיר, העדר הקשר בין חנית ומשפחתה והחבר שאהבה, יש לו משמעות עוד יותר ברורה.
אין ספק, כי לו הייתה חנית בחיים, היא הייתה יוצרת קשר כלשהו עם משפחתה. משלא נוצר קשר כזה, המסקנה הבלתי נמנעת, היא, שחנית איננה בחיים, וזאת, גם מבלי להזקק, בשלב זה, להודאות הנאשם במשטרה ובפני המדובב.
טען הסניגור, כי אי יצירת קשר מצד חנית, יכול להצביע על כך שחנית מוחזקת במקום כלשהו, נגד רצונה תוך שלילת חופשתה ותנועותיה ועל כן היא איננה יכלה - למרות רצונה - ליצור קשר. הסניגור טען, בהקשר לכך, כי ארגון מחבלים, הודיע שהוא חטף את חנית וחנית נמצאת בידיו ועל-כן, זו יכולה להיות הסיבה שחנית לא נתנה כל אות חיים. אינני מקבל טענה זו. אמנם נתקבלה ידיעה מודיעינית בצה"ל, כי קבוצת מחבלים מסוימת חטפה את חנית, אולם גורמי מודיעין שבדקו ידיעה זו, הגיעו למסקנה, כי יש לתת לידיעה דרגת אמינות נמוכה.
קצין מודיעין מצה"ל שכינויו "יוסי", ותפקידו ראש ענף מחקר, העוסק בחקירת הטרור העיד (בעמ' 484), כי הגיע לצה"ל מידע, ממקור רגיש מאוד, כי יש אפשרות שחנית מוחזקת על ידי אחד מארגוני הטרור. ידיעה זו הגיעה, בתקופה הסמוכה להיעלמותה של חנית.
יוסי העיד (בעמ' 484 שורה 25):
"אנחנו פקפקנו ומפקפקים במהימנות המידע הזה, אך מאחר והמידע הגיע בעיצומו של הניסיון לאתר את חנית.... החלטנו להביא את המידע הזה לידיעת המשטרה".
יוסי הוסיף והעיד (485 שורה 22), כי המידע הזכיר מקום שגוי ממנו נחטפה חנית ולא הזכיר את תאריך החטיפה. המקום שנזכר במידע כמקום ממנו נחטפה חנית, היה במרכז הארץ (עמוד 485 שורה 29), כאשר אנו יודעים שחנית הייתה ביום שנעלמה, בין אופקים ובאר-שבע בדרום. במידע הופיע גם השם של חנית, אבל בצורה שגויה (עמוד 486 שורה 22).
הוסיף יוסי ואמר:
--- סוף עמוד  72 ---
"אני יכול לומר לך שהעובדה שהשם המופיע הוא שגוי הוא אחד הנימוקים שהביא אותנו למסקנה, שהמידע הזה הוא מפוקפק". (עמוד 486 שורה 25).
הוסיף יוסי והעיד שבמידע האמור, אין ציון של גיל הנחטפת ואין תיאור צורתה (עמוד 486 שורה 28).
הסווג שניתן במודיעין של צה"ל למידע הזה, היה פקפוק (עמוד 487 שורה 14), אם כי המקור שממנו הגיע המידע היה רגיש מאוד ואמין מאוד (עמוד 487 שורות 17-14).
הגוף האחראי לחטיפה, שהוזכר במידע הוא גוף מוכר למודיעין ופועל בשטח כאמצעי טרור. צה"ל עשה פעולות חקירה בקשר למידע והגיע למסקנה שיש לפקפק באמינות תוכן המידע (עמוד 488 שורות 22-19).
צה"ל קיבל מידע נוסף והמידע הנוסף חיזק את הפקפוק הראשוני, לגבי תוכן המידע, אם כי לא עד כדי כך, ששלל את המידע הראשון (עמוד 488 שורות .(31-30
הקצין יוסי הוסיף והעיד, כי בדרך כלל, כאשר ארגון מחבלים חוטף ישראלי, הוא איננו שותק, כי הוא מעוניין להגיע למשא ומתן (עמוד 489 שורות .(25-22
יוסי לא שלל את האפשרות, שאם ישראלי נחטף ונרצח על-ידי ארגון מחבלים, אין על מה לנהל משא ומתן, אבל הוסיף, כי היו מקרים שישראלים נרצחו על-ידי ארגון מחבלים, ואותו ארגון בכל זאת ביקש לנהל משא ומתן (עמוד 490 שורה 4).
בחקירתו הנגדית, העיד יוסי, כי אחרי אירועים מסויימים בישראל, ישנם ארגוני מחבלים, שנוטלים על עצמם את האחריות על המעשה, גם אם לא היו קשורים בו וזוהי תופעה נפוצה (עמוד 491 שורות 29-25).
במיוחד קורה דבר כזה, לאחר אירוע שזוכה לפרסום רב.
המודיעין ניסה לעשות הצלבה של ידיעות, בעניין המידע של חטיפת חנית, אולם ההצלבה העלתה חרס (עמוד 492 שורות 20-19).
לאחר בדיקת, עדותו של הקצין יוסי, מסקנתי היא, שאין לייחס ערך ראייתי כלשהו, למידע כאילו חנית נחטפה או מוחזקת על ידי ארגון מחבלים.
ראשית, מבחינה משפטית, זוהי עדות שמיעה בחזקה שניה או שלישית. אדם שהוא מקור מודיעיני, שאת זהותו אין אנו יודעים, הסביר מידע, שבדרך לא ברורה הגיע למודיעין הישראלי והמודיעין הישראלי, קיבל ידיעה זו וניסה לאמת אותה. עדות שמיעה, שאין אנו יודעים את מקורה, אין לה ערך ראייתי כלשהו בבית המשפט.
שנית, המידע כולל ידיעה שחנית נחטפה ממקום מסוים במרכז הארץ. אנו יודעים שחנית יצאה, ביום היעלמותה, מביתה שבאופקים, כאשר בכוונתה היה להגיע לבאר-שבע. היא נחטפה או נעלמה, במקום מסוים שהוא בין אופקים לבאר-שבע, ולא יתכן איפוא, שנחטפה ממרכז הארץ.
שלישית, המודיעין הישראלי, ביצע חקירות נוספות, בעקבות המידע ומידע נוסף שהתקבל במודיעין, חיזק את הפקפוק שמלכתחילה ייחסו למידע זה.
רביעית, המודיעין ניסה להצליב מידע זה, עם ידיעות אחרות והעלה חרס בידו.
חמישית, אנו יודעים, ששום ארגון מחבלים לא ניסה לנהל משא ומתן, בטענה שחנית נמצאת בידיו.
--- סוף עמוד  73 ---
משקלם המצטבר של כל הנימוקים הנ"ל, מביאני למסקנה, כי אין כל ראיה, שחנית מוחזקת או נחטפה בידי ארגון מחבלים כלשהו. ככל הנראה, לארגון מחבלים נודע מהעיתונות שחנית נעלמה, והוא ניסה להבנות מעובדה זו ועל כן, ניסה ליצור את הרושם שהוא מחזיק בחנית.
בהקשר זה, יש לציין שהגיע לידי המשטרה כרוז בשפה הערבית (מוצג נ/1) כתוב בכתב יד. בכרוז הזה, מופיעה תמונתה של חנית ושמה כתוב בעברית בגוף הכרוז בצורה לא רגילה:
"חןית קיקוס". כלומר, האות נון בשמה הפרטי של חנית, כתובה נון סופית כאילו היא בסוף המילה ולא באמצע המילה. בתחילה, הועלתה סברה, כי חנית הייתה כותבת כך את שמה לפעמים ולכן יש חשיבות לכך שגם בכרוז, הופיעה שמה בצורה כזו. אולם יותר מאוחר הוברר שאין כל ראיה שכך כתבה חנית את שמה.
הכרוז הגיע למנהל האזרחי בעזה. בכרוז נכתב, כי "בני החירות" אחראים על חטיפתה והחזקתה של חנית קיקוס. חטיפתה אינה המטרה, אלא רצונם להחליף את חנית באסירות פלסטינאיות המוחזקות בבתי כלא ישראליים.
בכרוז נרשמה דרישה, כי ההחלפה תיעשה בשני שלבים:
שלב א' - שחרור תשע אסירות ערביות, ששמותיהן נקובים בכרוז, הנמצאות בכלא השרון בתל-מונד. שלב ב' - תשלח קלטת וידיאו, שתכלול את כל הפרטים לגבי אופן ביצוע ההחלפה. בכרוז נכתב כי אם ישראל לא תבצע את השלב הראשון של ההחלפה, היינו שחרור תשע האסירות הנ"ל, גורלה של חנית יהיה מוות.
מומחה בשם אסי משירות בטחון כללי, הגיש חוות דעת בכתב, בה הוא כתב, שלא מוכר לשב"כ ארגון הקורא לעצמו "בני החירות" הנזכר בכרוז ועל פי הידוע לשירות בטחון כללי, ארגון טרור בשם זה, לא עשה מעולם, שימוש בכינוי זה (מוצג נ/13א').
מומחית מהמחלקה לזיהוי פלילי במשטרה חוותה את דעתה (מוצג נ/11ב'), כי היא מצאה אי התאמות בין כתב היד של חנית קיקוס שניתן לה לבדיקה, לבין השם חנית קיקוס הכתוב בעברית בכרוז הנ"ל.
מומחה אחר של המשטרה, ממעבדת הסימנים והחומרים, קבע בחוות דעתו כי קיימת סבירות גבוהה שתמונתה של חנית המופיעה בכרוז הנ"ל, הועתקה מתמונתה של חנית שפורסמה בעתון (מוצג נ/17).
בהקשר לכך, יש לציין, כי "בני החירות" השם המופיע בכרוז, איננו אותו ארגון שלגביו הגיע המידע למודיעין הישראלי. מסקנה זאת נובעת מכך, שהשם "בני החירות" אינו מוכר לשירות בטחון כללי, כארגון טרור, בעוד שהמידע שהגיע למודיעין, מתייחס לארגון טרור, שמוכר למודיעין, כפי שהעיד יוסי. המסקנה היא, כי ארגוני טרור שונים וגם קבוצות שאינן מוכרות כארגוני טרור, ניסו לנצל לטובת האינטרסים שלהם, את העובדה, עליה קראו בעתון, או שמעו ברדיו, שחנית נחטפה ולטעון כי הם עשו זאת. הדבר נעשה, ככל הנראה, כדי לזכות ביוקרה, בקרב האוכלוסיה, אליה משתייכות אותן קבוצות.
אולם כאמור לעיל, אף לא ארגון טרור אחד, לא המציא ראיה כלשהי אפילו לכאורה, לגבי העובדה שחנית בידיו, אף לא ארגון אחד, ניסה לנהל משא ומתן, כדי להשיג תמורה, עבור שחרורה של חנית, לגבי "בני החירות" כבר ציינתי לעיל ששירות בטחון כללי, כלל לא מכיר בשם זה, כשמו של ארגון טרור. לגבי המידע שהגיע למודיעין, הרי המודיעין עצמו פיקפק ומפקפק במהימנות המידע, מה גם שלגבי בית המשפט, זוהי עדות מפי השמועה.
לבית המשפט הוגש מסמך שנכתב בידי חנית (מוצג נ/14ב'), אשר בסופו היא כתבה את שמה: "חן קיקוס". "חן", הוא כמובן, קיצור השם חנית, אולם, לא הוגש לנו כל מסמך, בו כתבה חנית את שמה המלא "חנית, כאשר האות נון באמצע המילה, כתובה כנון סופית, כפי שנכתב בכרוז.
--- סוף עמוד  74 ---
למרות שמעדותה של דולי קיקוס בבית המשפט, אפשר היה להבין אחרת, הרי כדי למנוע את העדתה מחדש, הוגש בהסכמה, דו"ח שערך רס"מ אבי נחמני, לאחר שיחה נוספת (שהתקיימה לאחר עדותה של דולי קיקוס בבית המשפט) ובשיחה זו, אמרה דולי קיקוס, כי אין לה שום מסמך, בו רשמה חנית את שמה המלא חנית, כאשר האות נון באמצע המילה, מופיעה כנון סופית. חנית - לדברי דולי - חתמה את שמה המלא "חנית", כאשר האות נון, מופיעה באמצע המילה כנון רגילה ולא נון סופית, או רשמה את שמה בקיצור "חן" ואז כמובן האות נון הייתה נון סופית. אולם, מעולם לא ראתה דולי קיקוס שחנית כתבה את שמה המלא "חנית" כאשר האות נון באמצע המילה מופיעה כנון סופית (ראה מוצג ת/61).
מסקנתי היא, איפוא, לאור האמור לעיל, שאני שולל את האפשרות שחנית נחטפה או מוחזקת על ידי ארגון מחבלים כלשהו.
לאור הנימוקים המפורטים לעיל, היינו העובדה שחנית נעלמה, לא יצרה כל קשר עם משפחתה במשך שנה וחמישה חדשים, לא נראתה על ידי אף אחד בתקופה זו, לא יצרה קשר עם החבר שלה, אליו חשה רגשי אהבה, ובעיקר, לאור עדויות הנאשם במשטרה, בשחזורים ודבריו למדוב, מסקנתי היא שחנית נרצחה ביום בו נעלמה, היינו 10/06/93.
15.   בשלב זה, מן הראוי להתייחס לטענותיו של בא כח הנאשם בסיכומיו, טענות שטרם דנתי בהן.
טענתו הראשונה של הסניגור הייתה, כי אין כל ראיה אוביקטיבית, הקושרת את הנאשם לחנית. לא נמצאה כל ראיה אוביקטיבית הקושרת את חנית לנאשם, כגון חפץ של חנית, בגד שלה, או שערה משערות ראשה וכיוצא באלה. טענה זו נכונה מבחינה עובדתית, אולם אין בה כדי לשנות את התוצאה. אין ספק, כי אילו היה נמצא חפץ מחפציה של חנית, במכוניתו של הנאשם, הייתה זו ראיה כבדת משקל, המצביעה על כך שחנית הייתה במכוניתו. אולם, העדרה של ראיה מסוג אחד, אינה פוטרת את בית המשפט מלבדוק, אם הראיות הקיימות, מספיקות כדי להגיע למסקנה, מעבר לכל ספק סביר, בדבר אשמתו של הנאשם. במקרה הנוכחי, הגם שלא נמצאו בגדיה או חפציה של חנית, במכונית הנאשם, עדיין ישנן בפני בית המשפט ראיות אחרות כבדות משקל: הודאותיו של הנאשם בפני חוקרי המשטרה, הודאתו של הנאשם בפני המדובב, הודאותיו של הנאשם בשני השחזורים ובפני שופטת בית משפט השלום, בצירוף ראיות הסיוע שפורטו לעיל. ראיות אלה, מביאות אותי למסקנה, כי הוכח מעבר לספק סביר, כי הנאשם ביצע את המעשים המיוחסים לו.
הוסיף וטען הסניגור, כי אין כל ראיה, המצביעה על כך שחנית עלתה למכוניתו של הנאשם, באותו ערב בו נעלמה. התשובה היא, שהראיה לכך, נמצאת בהודאותיו של הנאשם הקושר את עצמו לחנית. הודאות אלה, שנגבו ללא כל לחץ ואיומים, שגם הסניגור מודה בכך, שהוגשו ללא התנגדות לגבי קבילותן. שחזורים שהוסרטו וראינו כיצד עומד הנאשם נינוח ומספר באופן אופן את גרסתו, כאשר השוטרים אינם לוחצים עליו, וכאשר הנאשם מראה, מפעם לפעם שהוא סובל ממש כאשר הוא חוזר על הפרטים. הנאשם נתקף כאבי בטן, מתכופף מרוב כאבים, מעוות את פניו, אומר שקשה לו לשחזר, כי תמונת המקרה צפה ועולה לנגד עיניו. אלה הן ראיות כשרות, ונימקתי לעיל, מדוע יש, לדעתי, לתת להן את מלוא המשקל. על-כן טובות ראיות אלה, כמו ראיות אחרות, שנשמעות מפי עדי ראיה.
המשיך וטען בא-כוח הנאשם, כיצד לא נמצאו סימנים על גופו של הנאשם.
הרי היה זה אירוע אלים, וניתן לצפות שהמנוחה התנגדה ואולי אף שרטה את הנאשם ועל כן סביר היה שימצאו, במקרה כזה, סימנים על גופו.
לטענה זו, ישנן מספר תשובות: ראשית, הנאשם עצמו לא טען בגרסתו, שחנית התנגדה ושרטה אותו. הנאשם דיבר על כך שחנית דחפה אותו, בנסיבות אלה, לא ניתן למצוא סימני פציעה או שריטה על גופו.
שנית, הנאשם נעצר שמונה ימים לאחר היעלמותה של חנית ויתכן מאוד, שסימנים קלים על גופו, שנוצרו כתוצאה מהתנגדותה של חנית, אם היו כאלה, נעלמו בתקופה זו.
--- סוף עמוד  75 ---
שלישית, הנאשם גבר מוצק ודי גבוה בעוד שחנית, על פי התמונות והתיאורים, הייתה נערה רזה, לא גבוהה (גובהה היה 1.65 ס"מ. ראה נ/10, ההודעה על העדרה), וכוחה היה לעין ערוך, פחות חזק, מאשר כוחו של הנאשם. קיום יחסי המין, היה בחורשה מבודדת, בשעת לילה וחנית הבינה, שאין לה כל סיכוי, גם אם תתנגד בכוח, נגד כוחו העדיף של הנאשם. זה ההסבר, לעדותו של הנאשם, שחנית, לא התנגדה בכוח למעשיו. הרי דבריו של הנאשם בשחזור השני (התמליל ת/10 עמוד 45):
"נחמני: איך היא הגיבה, איך היא הגיבה, אתה נותן לה מכות?
הנאשם: היא מהגנת (קרי: מגינה) על עצמה, זאת אומרת היא לא הגנה חזקה, איך שאתה בא לגבר מול גבר. לא היא חלשה".
כלומר, גם לפי גרסת הנאשם, התנגדותה של חנית, התבטאה בניסיון להגן על עצמה ולא בהתקפה על הנאשם, שממילא הייתה חסרת סיכוי. בנסיבות אלה, אין לצפות שניתן היה למצוא שריטות, או פצעים על גופו של הנאשם.
טענה נוספת הייתה בפני הסניגור והיא: מדוע לא נמצאה גופתה של חנית?
הרי הנאשם הודה - לטענת התביעה - בכל מה שיוחס לו. הוא הודה במשטרה, באונס וברצח. אם כך, לא הייתה לו כל סיבה להסתיר ראיות.
ועכשיו, ממה נפשך, אם התביעה מבקשת לשכנע את בית המשפט, שכל דברי הנאשם בהודאותיו הם דברי אמת, המסקנה היא, שגם דברי הנאשם, לגבי המקום בו הניח את גופת המנוחה, הם אמת. אם כך, היו צריכים למצוא את גופת המנוחה במקום עליו הצביע הנאשם. מאחר ואנו יודעים היום, שלמרות חיפושים רבים, במקום עליו הצביע הנאשם, לא נמצאה גופת המנוחה, המסקנה היא שהנאשם לא אמר אמת בדבריו לגבי המקום בו הניח את הגופה.אם לא אמר אמת בעניין זה, מדוע שנניח שאמר אמת ביתר הדברים שמסר בהודאותיו? ואולי לא אמר אמת בעניין מקום הנחת הגופה, מן הטעם הפשוט, שאין הוא יודע, איפה הונחה הגופה, משום שלא היה לו כל קשר לחנית?
טענות אלה, של הסניגור, ביחס לגופת המנוחה, הן טענות רציניות ועלי להודות, שהוטרדתי לא מעט בחפשי את התשובות להן. בהקשר זה, לא למותר לציין, כי הסניגור גם טען, שאם גופת חנית, לא הונחה באתר הדודאים, כי אז עדותו של שאחדה, אינה מהווה סיוע, שכן שאחדה העיד על ביקור הנאשם, בליל המקרה, באתר הדודאים, ועל כן רק אם הנאשם הניח את הגופה, באותו לילה, באתר הדודאים, יכולה עדות שאחדה להוות סיוע.
מסקנתי היא, כי גופת חנית, אמנם הונחה באתר הדודאים, על-ידי הנאשם, כפי שתאר בהודאותיו והגופה לא נמצאה, מכמה סיבות:
(א)   המקרה קרה בחודש יוני. חודש יוני, הוא חודש בו החום רב. החום רב עוד יותר בנגב. המקרה קרה ב-10/06/93.
הנאשם נעצר ב-18/06/93. ב-22/06/93 הודה הנאשם לראשונה ואז נלקח לשחזור ביום 23/06/93. אולם בשחזור הראשון, טען הנאשם, כי זרק את גופת המנוחה בסמוך לגשרון, ליד שדה תימן. מקום זה, איננו אתר הדודאים והשוטרים חיפשו במקום זה, ולא מצאו מאומה.
אז חזרו השוטרים לנאשם ואמרו לו, שאינם מאמינים לגרסתו, כי הגופה נזרקה ליד הגשרון. רק ביום 24/06/93, סיפר הנאשם לראשונה, כי הניח את גופת חנית, במקום שפיכת האשפה, באתר הדודאים. היה זה, שבועיים, לאחר שחנית הונחה באותו מקום. אם חנית הונחה באשפה, והייתה בתוך האשפה במשך שבועיים בחום הנגב הכבד, אין ספק שגופתה לא נשארה במצבה המקורי, יתכו וגופתה התפרקה.
--- סוף עמוד  76 ---
(ב)   בהקשר זה, יש לציין, כי הנאשם העיד, כמצוטט לעיל, כי הוא הניח את גופת המנוחה, במקום בו שפכו אז את האשפה, וכיסה את גופתה בניירות שמצא במקום, כנראה, כדי ששופכי האשפה לא יבחינו, שבמקום נמצאת גופה.
מיד באותו לילה, הגיעו משאיות, כמדי לילה ושפכו אשפה באותו מקום, וכך מידי לילה (למעט ליל שבת).
בכל יום נשפכת באתר הדודאים אשפה בכמות של 500 טון (עדות דניאל נווה, מנהל אתר הדודאים בעמוד 290, שורה 13), שזו כמות עצומה. כאשר הגיעו המחפשים, לראשונה, לאתר הדודאים, כדי לחפש את גופת חנית, היה זה 14 יום לאחר שהונחה שם, והיה זה לאחר שנשפכו במקום יותר מחמשת אלפים(!) טון אשפה אין ספק, שהגופה שהייתה מונחת בתוך אשפה ומוקפת אשפה, נפגעה מהאשפה ומהתסיסה שנגרמת באשפה. יתכן מאוד שמצבה המקורי של הגופה, לא נשמר והדבר גרם לכך שהגופה לא זוהתה.
(ג)    גם שיטת החיפוש לא הייתה טובה במיוחד. החיפוש נעשה כך, ששופלדוזר, היה לוקח אשפה ממקום אחד, מרים אותה, בעזרת הכף שלו, ושופך אותה במקום אחר, כאשר חיילים שהובאו למקום לצורך זה, היו מסתכלים בעיניהם ובעזרת משקפות, לאשפה הנשפכת מכף השופלדוזר ומנסים לאתר, בעיניהם, תוך כדי שפיכת האשפה גופת אדם (עמוד 292). אין ספק ששיטה זו, איננה השיטה הטובה ביותר, ואין היא מבטיחה שגופה, גם אם היא נמצאת באתר, תתגלה.
יגאל סגל, המשמש גם כאיש איתור נעדרים בצה"ל, אשר גוייס במקרה זה, כדי לעזור למחפשי הגופה, העיד (בעמוד 280 שורה 28):
"הבעיה באתר האשפה הזה, התחלנו לחפש במקום שהאשפה נשפכה שם לאחרונה והתקדמנו לעומק האתר וככל שהתקדמנו נעשה יורת קשה להבחין בעצמים מוגדרים, עד שבשלב מסוים כל החומר שהיה לפנינו לא הייתה לו צורה או צבע וריח אחידים פחות או יותר. הקושי השני שהיה הוא מצד המחפשים עצמם, קצת בגלל אי סדר שהיה, לא היה רצף מסודר בהסתכלות שלהם באשפה שנשפכה לפניהם. ראיתי מקרים שהועברה אשפה ולא הייתה הסתכלות מסודרת לראות מה עובר שם, כלומר נשפכו כפות אשפה בלי שמישהו הסתכל".
והלאה (בעמוד 281 שורה 12):
"דבר נוסף שיצר קושי, לא הייתה הגדרה מסוימת למחפשים מה הם עתידים לראות במקום. כלומר, לפי השיחות איתם, הם חשבו לראות גופה נשפכת מהאשפה, או חלקי גופה, אבל לדעתי יש גם אפשרויות אחרות, כמו חלקים אורגניים מפורקים שיישפכו... לשאלת בית המשפט אני עונה, שאם הייתה שם גופה במצב מפורר, יתכן ונתקלנו בה ולא זיהינו אותה".
רואים אנו, שאדם המנוסה באיתור נעדרים ושאין לו קשר למשפט זה (פרט לעובדה שהשתתף בחיפושים אחרי גופת חנית) מסביר את הקשיים בזיהוי גופה באתר האשפה:
ככל שהתקדמו בחפירות לעומק, הפכה האשפה להיות בעיות צורה וצבע אחידים וקשה היה להבחין בעצמים מוגדרים.
החיילים לא תמיד הסתכלו על שפיכת האשפה והיו מקרים שאשפה נשפכה והחיילים כלל לא הסתכלו על האשפה הנשפכת. לא הוסבר לחיילים, מה הם עשויים לראות.
מסקנתו של העד סגל הייתה, כי יתכן והמחפשים נתקלו בגופה ולא זיהו אותה.
(ד)   לא למותר לציין בהקשר זה, כי סגל גם העיד (בעמוד 285 שורה 5):
"במשמרת בוקר עבדו שני טרקטורים והוא הרים את האשפה ומרים אותה בבוקר. היה נכנס טרקטור זחל והיו מפזרים את זה בשכבות והיו שופכים בשכבות
--- סוף עמוד  77 ---
והטרקטורים היו שמים אדמה. הייתה שם דריסה רצינית של אשפה דרוסה טוב מאוד. גופה לא יכלה להשאר שם שלמה".
(ה)   דניאל נווה, מנהל אתר הדודאים העיד (בעמוד 291 שורה :(26
"עוד היום נערכים חיפושים בקשר לחייל הנעדר בהסטיקר".
בהסטיקר הוא חייל שנעדר ושנים הואשמו ברציחתו. על פי גרסת אחד מהשנים, בהסטיקר נרצח וגופתו הושמה במיכל אשפה שכונתי. תוכן אותו מיכל נשפך אח"כ לאשפה באתר דודאים. אחרי שהתברר כי גופת החייל בהסטיקר, עשויה להמצא באתר הדודאים, החלו החיפושים באתר אחרי הגופה. דניאל נווה, העיד במשפט ב-10/03/94, היינו כחמישה חודשים, אחרי היעלמו של החייל בהסטיקר והעיד, כאמור לעיל, כי עד יום עדותו נערכים חיפושים, באתר הדודאים, אחר גופתו של בהסטיקר והגופה טרם נמצאה.
העולה מכל המקובץ הוא, כי יתכן מאוד שגופת המנוחה חנית, הונחה במקום שפיכת האשפה באתר הדודאים ולמרות זאת לא נמצאה. שכן, גם לגבי החייל בהסטיקר, נערכו חיפושים מקיפים ובשיטות טובת יותר, כי המחפשים למדו משגיאותיהם בעבר (עדות נווה בעמוד 291 שורה 29), והחיפושים נמשכו מספר חודשים, עד ליום מתן עדותו של נווה, ולמרות זאת לא נמצאה גופתו של בהסטיקר.
המסקנה היא, שיכולה להיות גופה באתר הדודאים, מבלי שתמצא גם לאחר חיפושים.
(ו)                                                                                                                                       הנאשם העיד, כי הניח את גופת המנוחה, במקום שבו שופכים את האשפה. אנו יודעים, מעדותו של נווה, מנהל אתר הדודאים, כי לאחר ששופכים אשפה, באתר הדודאים, שופכים אדמה מעל לאשפה, ואח"כ מהדקים אותה עם חול.
הרי דבריו של נווה (עמוד 289 שורה 4):
"שיטת העבודה היא, הבאת אשפה על ידי המשאיות, שפיכה של המשאיות, טרקטורים עולים עליה ושופכים אדמה ולאחר מכן מהדקים אותה עם חול, לאחר שמרסקים אותה".
כלומר, אחרי שפיכת האשפה, עולים טרקטורים על האשפה, שופכים אדמה ומהדקיםאת האדמה עם חול. האשפה כמובן מתרסקת כאשר טרקטורים עולים עליה. אם גופת המנוחה, הייתה על האשפה, ונשפכה עליה עוד אשפה ולאחר מכן עלו טרקטורים, על שכבת האשפה, ושפכו אדמה והידקו את האדמה, המסקנה היא שגופת חנית, רוסקה ונמעכה ממשקל הטרקטור, ומהידוק האדמה ועל כן, אין פלא שלא נתגלתה, גם כאשר נערכו חיפושים ובצורה שנערכו החיפושים.
על כן מסקנתי היא, שהעובדה שהגופה לא נתגלתה, לאור הנימוקים הנ"ל, איננה שוללת את המסקנה, שהגופה הונחה באתר הדודאים.
16.   הוסיף בא-כוח הנאשם וטען, כי הנאשם, בהודאתו במשטרה, סיפר, כי ביום המקרה, לפני שפגש בחנית, היה בפיצריה הנקראת "סוף סוף פיצה" בנתיבות ושם שתה משקאות אלכוהוליים. והנה, בדיקה שעשו השוטרים באותו מקום, העלתה, כי עובדי המקום, לא זכרו את הנאשם, כמי שביקר שם באותו יום. נכון הדבר, שהנאשם סיפר במשטרה, כי ביום המקרה, היה בשעות אחר הצהרים, או בשעות הערב המוקדמות במקום הנקרא "סוף סוף פיצה" ושתה שם בירה. השוטרים הגיעו לאחת המלצריות, שעבדה שם באותו ערב, והראו לה את תמונת הנאשם והיא אמרה שהאדם שבתמונה לא היה באותו ערב והוא גם אינו מוכר לה. בהקשר לכך, יש לציין, שרק שתי מלצריות, לילך וענונו ומזל ביתן, נחקרו במשטרה (מוצגים נ/36 ונ/45). בעל העסק, ג'אק אמויאל, נשאל על ידי אבי נחמני (ראה הדו"ח נ/37) ואמר שבאותו ערב עבדו בפיצריה שלוש מלצריות. החוקריםלא איתרו את המלצרית
--- סוף עמוד  78 ---
השלישית. יתכן שדוקא המלצרית השלישית שלא אותרה, היא ששירתה את הנאש באותו ערב.
אני מוכן להרחיק לכת ולומר, כי גם אם אף אחד משלוש המלצריות לא זיהתה את הנאשם, אין בכך כלום.
לילך וענונו העידה במשטרה (נ/36), כי בדואים נוהגים לבקר בפיצריה ולשתות בירה (נ/36 עמוד 1 שורה 25). היא גם סיפרה כי "הבחור שבתמונה דומה מאוד לאחד הבחורים שהיה מגיע ושותה אצלנו, הכוונה לבחור המשופם. גם המבטים שלו דומים. הקושי שלי לזהות בוודאות אם זה האיש, בגלל העובדה שהבחור שבתמונה, שאתה מראה לי, הוא עם זקן ושפם יחד". (נ/36 עמוד 2 שורה 21).
נכון שלילך הוסיפהואמרה שמזה כחודשיים, לא ראתה את הבחורים מרהט שהגיעו לפיצה והמועד שנקבה, משתרע עד לפני יום המקרה (הודעתה נגבתה ביום .(01/07/93
ישנן, אם כך, שתי אפשרויות: יתכן שהנאשם נכנס, שהה מספר דקות וקנה בירה ודמותו לא נחקקה בזכרון המלצרית, או שהנאשם לא אמר את האמת בעניין זה וכלל לא היה בפיצריה באותו יום. אפילו, אם אצא מההנחה הטובה יורת לנאשם, במקרה זה, שהוא שיקר בעניין ביקורו באותה פיצריה ביום המקרה, אין הדבר ישנה את מסקנתי.
המדובר לא באירוע שהוא חלק מהמעשה עצמו, אלא אירוע שמתייחס למועד לפני שפגש הנאשם בחנית, ועל כן איך בכך, כדי לשנות את המסקנות.
ואם תשאל השאלה, מה ראה טעם הנאשם לשקר, בעניין לא מהותי, אם הודה כבר, במעשים חמורים ביותר? התשובה שאני מעלה כאפשרות - מבלי לקבוע שכך היה - היא, שיתכן והנאשם רצה ליצור את הרושם שהיה שתוי ביום המקרה, שכן חשב שאולי מבחינה מוסרית ואולי גם משפטית, ייראו מעשיו פחות חמורים, אם יתברר שעשה אותם תחת השפעת משקאות אלכוהוליים.
אינני קובע שזו האפשרות היחידה ותתכנה גם אפשרויות אחרות. אפילו אם הנאשם שיקר בעניין ביקורו בפיצריה, איך בכך כדי, לשכנע ששיקר גם באותו חלק של עדותו הנוגע למעשים הפליליים שביצע.
אגב, בהקשר זה, לא למותר לציין, כי אשת הנאשם העידה במשטרה, כי הנאשם היה נוהג לבוא הביתה שתוי, והדבר היה מקור לסכסוכים בניהם.
אם כך, אין ספק שהנאשם היה שותה משקאות אלכוהוליים ואין זה משנה אם שתה אותם בפיצריה "סוף סוף פיצה" או במקום אחר.
הרי דבריה של מרים אלעביד, אשת הנאשם בהודעתה למשטרה (ת/73):
"אני אשתו של סלימאן אלעביד, אני בדרך כלל אין בינינו בעיות, אבל לפעמים מתרגז ומתעצבן ולפני כשלושה שבועות נתן מכות ונתן לי מכה עם הטלפון שלנו, אני זוכרת ולפני חמשה חודשים סלמאן בא אלי שיכור, ביקשתי ממנו שלא ישתה יותר ומאז לא מגיע הביתה שתוי".
המסקנה היא, שהנאשם היה שותה מפעם לפעם ואולי, אם עדות אשתו נכונה, כאשר ביקשה ממנו אשתו, לא לשתות יותר, היה הנאשם שותה מחוץ לבית, ומשתהה מחוץ לבית, בנסיעות, עד שתפוג השפעת השתיה. מכל מקום, אינני רואה חשיבות מיוחדת לטענה, שהנאשם שיקר, ביחס למקוםבו שתה, ביום המקרה, אפילו אם שיקר.
הוסיף וטען בא-כוח הנאשם, כי גם לגבי ביקור הנאשם באתר הדודאים, בשעה 22:30, ביקור ששאחדה העיד עליו, והנאשם הודה בו בהודאותיו במשטרה, אין התאמה בין גירסותיהם של שאחדה והנאשם. שאחדה העיד שראה את הנאשם כאשר הנאשם הגיע לאתר, באותה שעה
--- סוף עמוד  79 ---
ואילו הנאשם אמר שנכנס לאתר והשער היה פתוח ולא ראה את שאחדה. שאחדה אומר שדיבר עם הנאשם, כאש רהנאשם נכנס לאתר. הנאשם אומר, במשטרה, שכאשר נכנס לאתר, ישבה חנית במושב הקדמי, ליד מושב הנהג, כאשר היא כבר לא הייתה בחיים. שאחדה לא ראה כל בחורה יושבת ליד הנאשם ולו ראה בחורה, הדבר היה בודאי מעורר את תשומת ליבו. אכן, ישנן אי התאמות משמעותיות בין גרסאות שאחדה והנאשם, בנושא של כניסת הנאשם לאתר הדודאים, בין השעות 22:30-22:00 ביום המקרה. אין ספק ששאחדה ראה את הנאשם מגיע לאתר הדודאים באותו לילה בשעה 22:00, כפי שהוא העיד, שכן גם הנאשם, סיפר בהודאתו במשטרה, כי הגיע לאתר סמוך לאותה שעה. ניתוח המקרה, מביא אותי למסקנה, שגופת המנוחה לא הייתה במושב הקדמי של מכונית הנאשם, בשעה שהנאשם נכנס לאתר. אלה הם נימוקי:
הנאשם לא היה מעז לנסוע, כאשר גופת בחורה יושבת במושב הקדמי במכוניתו. הוא הרי ידע ששאחדה השומר נמצא באתר, כיון שמשמרת העבודה של שאחדה הסתיימה בחצות הלילה. שאחדה נמצא בדרך כלל ליד השער, או בצריף שלו, שאיננו רחוק מהשער. מהעדויות ששמענו, נוכחנו לדעת, כי בדרך כלל השער סגור, לפני חצות הלילה ולפעמים נועלת את השער שרשרת שסוגר אותה מנעול. שאחדה לא יכול היה להיות בטוח, כי השער לא היה נעול באותו לילה. אם השער היה נעול, היה הנאשם זקוק לעזרתו של שאחדה, כדי לפתוח את השער. על כן, שאחדה היה צריך להגיע אל השער כדי לפתחו. במצב דברים זה, שאחדה היה מבחין בבחורה היושבת במושב הקדמי. עצם הופעת הנאשם לאתר הדודאים עם בחורה, הוא דבר, יוצא דופן ושאחדה בודאי היה זוכר עובדה זו. אם כוונתו של הנאשם הייתה להניח את גופת המנוחה באתר ולחזור לביתו בגפו - כפי שבפועל עשה - הרי שאחדה יכול היה לראות את הנאשם גם בצאת הנאשם מהאתר. שאחדה היה בודאי שם לב, שהנאשם נכנס עםבחורה ויוצא מהאתר בגפו. עובדה זו הייתה מביאה לכך ששאחדה ישאל שאלות את הנאשם: איפה הבחורה? או ינסה בעצמו לחפש את הבחורה באתר. לא רק זאת, אלא כאשר יתפרסם דבר העלמה של בחורה באזור, יזכור שאחדה שהנאשם נכנס עם בחורה לאתר ויצא בגפו ושאחדה יוכל, להסגיר את הנאשם.
את כל העובדות האלה, ידע הנאשם ויכול היה להעריך אותן. על כן, אין זה סביר בעיני, שהנאשם נכנס לאתר הדודאים, בשעה 22:00 או 22:30, כאשר גופת חנית יושבת במושב הקדמי במכוניתו של הנאשם. הגם שהנאשם היה נתון בסערת רגשות, אחרי המקרה, בעקבות המעשים שעשה ותוצאותיהם, הוא יכול היה להעריך את הסכנה הנובעת מנסיעה גלויה, כשהמנוחה יושבת לידו. על כן, מסקנתי היא, שהמנוחה לא ישבה בכיסא ליד הנאשם, אלא היא הייתה בארגז המטען של מכוניתו. מסקנה זו נובעת מגרסתו של שאחדה, שהעיד, כי לא ראה כל אדם, מלבד הנאשם, במכונית הנאשם.
שאחדה העיד (בעמודים 221 ,220):
"בלילה לפני שהגיעו לחפש את הנעדרת והגיע הנאשם בשעה 22:30, פתחתי לו את השער הוא נכנס לכוון הבור.
הואהגיע עם הרכב שלו, סוברו..... כאשר הוא נכנס לא ראיתי משהו ברכב שלו. אם היה משהו על ידו, הייתי יכול לראות אותו".
אם שחאדה פתח לנאשם את השער, כפי שהוא מעיד, המסקנה היא, ששאחדה היה קרוב מאוד לנאשם, שהיה מעברו השני שלה שער. שאחדה אומר במפורש, שאם היה יושב מישהו ליד הנאשם, הוא היה מבחין בו, אבל לא הבחין באף אחד. משמע. שאיש לא ישב ליד הנאשם. גם לא סביר בעיני, כפי שהסברתי לעיל, כי הנאשם היה מסתכן ונוסע כשגופת בחורה לידו ושאחדה יראה אותו נכנס עם בחורה לאתר ויוצא בלעדיה.
על-כן, מסקנתי היא שחנית לא ישבה ליד הנאשם, כאשר נכנס לאתר, אלא הייתה בארגז המטען של המכונית. נשאלת כמובן השאלה, מדוע שיקר הנאשם בעניין זה? הרי הנאשם הודה באונס וברצח ומדוע עליו להסתיר את האמת, בנושא שאיננו משנה לגביו, אחרי שהודה כבר ברצח?
התשובה שנראית לי להיות הנכונה, אם כי אין לגביה ראיות, היא, שהנאשם, הגם שהודה ברצח, כנראה לא רצה לגלות את אופן ביצוע הרצח.
--- סוף עמוד  80 ---
הנאשם העיד, שהרג את חנית, תוך כדי נסיעה מהחורשה לאתר הדודאים, כאשר ביד אחדת, הוא נוהג ברכב, ובידו השניה הוא סותם את אפה ופיה של חנית. זאת נראית להיות שיטת המתה משונה ולא קלה. קשה לנהוג ברכב, בכביש בינעירוני, במהירות של 80 קמ"ש (כפי שהעיד הנאשם), להחזיק את ההגה ביד שמאל, וביד ימין לסתום את האף והפה של בחורה שיושבת ליד הנהג, הגם שאין זה בלתי אפשרי. אינני שולל את האפשרות שהנאשם חנק את המנוחה למוות כפי שהעיד, אולם יש לי ספק, אם עשה זאת תוך כדי נסיעה. הנאשם העיד, כמצוטט לעיל, כי לאחר האונס בחורשה, היכה את המנוחה. יתכן שכבר בחורשה, לאחר המכות, חנק את המנוחה למוות והניח אותה בתא המטען של מכוניתו. כמובן ששוב נשאלת השאלה, מדוע לא גילה הנאשם את האמת בנקודה זו, היינו, איפה הייתה חנית, כאשר נכנס עם מכוניתו לאתר? יכולות להיות לכך מספר תשובות אפשריות, כגון שהנאשם רצה להראות, שלא פגע באופן קשה בגופה חנית והראיה, שלא חשש להיכנס לאתר כאשר היא יושבת לידו. אולם, אינני רוצה להתעמק באפשרויות, כאשר אין ראיה לאפשרות זו, ועל כן, תהיה זו הנחה בלבד.
החשוב הוא, ששאחדה היה קרוב לנאשם, בעת שפתח לו את השער, באתר הדודאים, בשעה 22:00 או 22:30, כאשר הגיע הנאשם. שאחדה העיד, כי לא ראה אף אחד יושב ליד הנאשם במכונית ואילו ישב מישהו ליד הנאשם, היה שאחדה מבחין בו. אני מאמין לשאחדה בעניין זה, וכאשר אני מצרף לכך, את המסקנה המפורטת לעיל, שהנאשם לא היה מעז להיכנס לאתר עם בחורה לידו, כאשר שאחדה רואה אותם, ולצאת כעבור זמן קצר בגפו, כאשר קיים סיכון ששחאדה יראה אותו בצאתו וישאל שאלות בקשר לכך, וכן יהיה עד פוטנציאלי נגדו, כאשר יתפרסם דבר העלמה של חנית, מסקנתי היא, שכאשר הנאשם נכנס לאתר הדודאים חנית לא הייתה לידו.
המקום היחיד שבו הייתה יכולה להיות חנית, מבלי שאף אחד יבחין בה, היה ארגז המטען במכונית הנאשם. על כן, מסקנתי היא, ששם - בארגז המטען - הייתה חנית, בעת שהנאשם נכנס לאתר הדודאים.
זו גם הסיבה, שהנאשם טען במשטרה, כי כאשר נכנס לאתר הדודאים, בשעה 22:00, הוא לא הבחין בשאחדה. הנאשם ידע, שאם יאמר כי ראה את שאחדה, הוא ישאל, איך זה יתכן שנכנס עם בחורה לאתר, כאשר שאחדה מבחין בהם, ויצא כעבור כרבע שעה בגפו? על כן, טען הנאשם כי כלל לא ראה את שאחדה, ושאחדה לא ראה אותו, כאשר נכנס לאתר.
וזה מביאני לשאלה הבאה, שגם לגביה היקשה הסניגור: כיצד זה יתכן, שהנאשם חנק את חנית בעודו נוהג במכוניתו? אכן זוהי שיטת המתה קשה ומאוד לא הגיונית, אם כי אפשרית. יכולות להיות לכך מספר תשובות:
הנאשם העיד, כמצוטט לעיל, כי בחורשה, סמוך לאחר קיום יחסי המין, היכה הנאשם את חנית. יתכן מאוד, שהמכות היו כה חזקות, שחנית התעלפה, ואז הניח הנאשם את חנית ברכבו, במושב הקדמי ליד מושב הנהג, ותוך כדי נסיעה, כאשר חנית מעולפת ואיננה יכולה להתנגד, סתם הנאשם את פתחי הנשימה של חנית, באף ובפה, עד שהבחין שאיננה נושמת. וכאשר הבחין הנאשם, שחנית מתה, נכנס לדרך צדדית, והעבירה לתא המטען.
גרסה זו מתאימה, לפחות בחלקה הראשון, לגרסת הנאשם במשטרה. הרי דבריו של הנאשם בשחזור השני (התמליל ת/10 עמוד 41):
"הנאשם: הכנסתי לה מכות, סטירות.... באמצע הנסיעה... כי פחדתי, הייתי בהלם עד שאני עשיתי, אני עליתי על הכביש, אז לא יכלתי לשלוט את עצמי, זאת אומרת איבדתי הכרה... בוקסים על הפנים... בוקסים וסטירות חזקות לא".
אם הנאשם נתן אגרופים, על פניה של חנית, הוא יכול היה לגרום לעלפונה ללא קושי. כאמור לעיל, הנאשם הוא גברתן וחסון וחנית הייתה נערה בת ששעשרה וחצי, רזה וחלשה מהנאשם. כאשר הנאשם אומר בשיחזור, כי היכה את חנית באגרופים וסטירות תוך כדי נסיעה, הדבר יכול להיות גם בזמן שחנית הייתה בתוך המכונית, אבל המכונית טרם החלה בנסיעה (או הייתה בעצירה לאחר תחילת הנסיעה). לאחר מכן, כאשר איבדה חנית את הכרתה, ולא הייתה יכולה עוד להתנגד, כל מה שהנאשם היה צריך לעשות, כדי לגרום למותה, היה לסתום
--- סוף עמוד  81 ---
בידו את פתחי הנשימה שלה, באף ובפה ואז כעבור זמן קצר, נגרם מותה של חנית. זאת האפשרות הקרובה ביותר, לגרסת הנאשם במשטרה ועלכן, אני קובע שכך היה.
לאחר מכן, כאשר היה הנאשם משוכנע שחנית נפטרה הוא העביר אותה לארגז המטען של מכוניתו בין שחזר לצורך זה לחורשה ובין שנכנס לדרך צדדית אחרת, כדי שמעשיו לא ייראו לעיני נהגים שחולפים במכוניותיהם בכביש הראשי.
האפשרותך השניה, והיא יותר רחוקה מגרסת הנאשם במשטרה, היא, שהנאשם, לאחר קיום יחסי המין עם חנית, הרג אותה בחורשה, על-ידי כך שחנק אותה, הכניס אותה, בחורשה, לתוך תא המטען של מכוניתו ונסע לאתר.
אני ער לעובדה, כי בשתי האפשוריות הנ"ל, יכולים לטעון כי אין הן תואמות לחלוטין את גרסת הנאשם, במשטרה. התשובה היא, שניסיון החיים מראה, שגם כאשר נאשם מודה, במשטרה או בבית המשפט, בעבירה שעשה, הוא לפעמים מסתיר את האמת, בפרטים שנראים לאנשי המשפט פחות חשובים, מההודאה בעבירה, הסיבות לכך יכולות להיות רבות: גם לעבריינים, או למי שביצע עבירה, ישנם כללי מוסר משלהם, כללים שלא תמיד מובנים לאנשים שמסתכלים מהצד. לדוגמא, הנאשם במקרה זה, בשחזור השני, אמר לשוטרים:
"את המכנסים אני לא מוריד" (ת/10 עמוד 35).
הנאשם, שלא התבייש להודות ברצח ובאונס, התבייש להוריד את מכנסיו בנוכחות שוטרים גברים. דבר זה לא מובן כל-כך, למי שמתבונן מהצד, אולם יש בו כדי להסביר, שגם מי שהודה בעבירות חמורות ביותר, עדיין מתבייש מדברים מסויימים ואינו רוצה להצטייר בעיני אחרים, כמי שפגע בכללי המוסר, הנהוגים בקרב האוכלוסיה שהוא שייך לה. על-כן, אין להתפלא על-כך, שנאשם שמודה ברצח, יסתיר עובדות מסויימות, שלא נוח לו לגלות אותן. לא תמיד נוכל להבין את הסיבה שהנאשם מסתיר אותן עובדות, למרות שהוא מודה בעובדות חמורות יותר. הסיבות יכולות להיות קשורות במשפחתו, בחינוכו, במוסר המקובל בסביבתו וכיוצא באלה סיבות. במקרה הנוכחי, קיימת אפשרות, שהנאשם, כאשר היכה את חנית, גרם לפגיעות קשות בגופה ובפניה. הנאשם לא רצה לגלות עובדה זו ועל כן סיפר שנסע עם חנית, כשהיא יושבת לידו, כדי להראות שלא חשש מכך שנהגים יראו אותה יושבת לידו, כיון שלא היו פגיעות חיצוניות על פניה וגופה, בעוד שהאמת הייתה אחרת, שהיו פגיעות קשות חיצוניות על פניה, והנאשם הניח את חנית בתא המטען.
אינני אומר שזו האפשרות היחידה, או שזה ההסבר היחידי החשוב לעניננו הוא שהנאשם הודה בהריגתה של חנית, והוא הודה בכך לא פעם אחת, אל פעמים רבות וקבעתי לעיל, לאור הנימוקים שפורטו בהרחבה, מדוע יש לראות את הודאתו כמהימנה. אפילו אם הנאשם לא דייק פרטים, בקשר לעובדה, באיזה חלק של מכוניתו, הייתה חנית כאשר נכנס לאתר הדודאים, או אם חנק אותה, או סתם את פתחי הנשימה שלה, כאשר המכונית נסעה או עמדה, אין בכך, כדי לשנות את המסקנה העיקרית והיא, שהודאות הנאשם, הודאות אמת הן.
17.   טען עוד בא-כוח הנאשם, כי מבחינת הזמנים, אין גרסת הנאשם, מתיישבת עם העובדות, הידיעות לנו, אם הנאשם פגש את חנית בשעה 20:15 והגיע לאתר הדודאים בשעה 22:00, ויש להניח שהאונס נמשך כחצי שעה, חסרות לנו כשעה או שעה וחצי, בהן אין לנו הסבר, מפי הנאשם, מה עשה ואיפה היה.
התשובה היא, שהנאשם עצמו, השיב, כמה זמן, ארך המקרה. הרי דברי הנאשם (בשחזור השני, התמליל ת/10 עמוד 87):
"נחמני: אתה יכול להגיד לי, כמה זמן לקח בערך, כמה שאתה זוכר, מהרגע שאתה אספת אותה, כן, ועד הרגע שזרקת אותה, את הגופה שלה באתר, כמה כל הזמן הזה לקח?
הנאשם: בערך, אם אתה רוצה את האמת, אולי שעה וחצי". הנאשם העיד, שראה את חנית, מחכה לטרמפ, בערך בשעה 20:15 ושעה זו מתאימה לראיות האחרות, כי אנו יודעים, מפי חברותיה של חנית והעד שכינו, כי עוד בשעה 20:10, הייתה חנית בתחנת
--- סוף עמוד  82 ---
האוטובוס ביציאה מאופקים. זמן הנסיעה מהיציאה מאופקים ועד לצומת גילת הוא כחמש דקות (ראה עדות רס"מ נחמני בעמוד 97 שורה 20). הנאשם אמר בשחזור השני, כי כאשר ראה את הבחורה בצומת גילת היה "קצת חושך" ואיננו יודע באיזו שעה זה היה (ת/10 עמוד 9).
מיק שכינו, שהיה האחרון שראה את חנית, מבין מכריה, העיד (בעמוד 98) כי ראה אותה ביציאה מאופקים, בשעה 20:10 ובאותו זמן לא היה חושך מוחלט ולא היה אור (עמוד 99 שורה 24). אפילו אם אניח לטובת הנאשם, כי מיד לאחר שמיק שכינו ראה את חנית בצומת היציאה מאופקים, היא הצליחה להשיג טרמפ וכעבור חמש דקות, היא הגיעה לצומת גילת, וסמוך לאחר הגיעה לצומת גילת, הגיע לשם הנאשם, הרי הייתה אז השעה 20:15 הנאשם אמר, כמצוטט לעיל, כי מאז שלקח את חנית בצומת גילת, ועד שהביא אותה לאתר הדודאים, כולל השהיה בחורשה, לצורך קיום יחסי המין, חלפה כשעה וחצי. אם כך, לפי גרסת הנאשם, כאשר הגיע לאתר הדודאים, הייתה השעה 21:45. שאחדה העיד (עמוד 220 שורה 30), כי ביום המקרה, הגיע הנאשם לאתר הדודאים בשעה 22:30. לגבי הדיוק בשעה, צריך להביא בחשבון, ששאחדה העיד (עמוד 224 שורה 13) שאין לו שעון והוא מסתמך על השעון שישנו ומכוניתו ואת השעה, שבה הופיע הנאשם, הוא העריך (עמוד 224 שורה 19).
גם הנאשם לא ידע לומר בדיוק באיזו שעה אסף את הבחורה מצומת גילת (ת/10 עמוד 9) ורק ציין שהיה קצת חושך ("קצת חושך ולא יודע בדיוק איזה שעה"). אם נביא בחשבון, שגם הנאשם וגם שאחדה העריכו את הזמנים, וגם את העובדה שלא בטוח, כי חנית מצאה מיד טרמפ לצומת גילת ואין אנו יודעים בבטחון, שהנאשם הגיע לצומת גילת, מיד כאשר חנית הגיעה לשם, אין כל קושי לגשר על פני הזמנים, במיוחד לאחר שהנאשם עצמו אמר - כמצוטט לעיל - כי מאז שאסף את הבחורה מצומת גילת ועד שהגיע עם הגופה, לאתר הדודאים, חלפו כשעה וחצי. כאן המקום לציין, שאין חשיבות מיוחדת לעובדה, אם הנאשם הגיע לאתר הדודאים, בשעה 21:30 או בשעה 22:00 או בשעה 22:30. החשוב הוא, שהנאשם בא, שעה או שעה וחצי לערך לפני תחילת עבודתו, וזה דבר חריג, במכוניתו הפרטית, וזה חריג נוסף, בבגדיו הרגילים ולא בבגדי העבודה, וזה חריג נוסף, נכנס למקום שפיכת האשפה, יצא מהאתר ונסע לביתו וזה דבר חריג נוסף וחזר שוב לעבודתו, סמוך לחצות הלילה, וזאת, כאשר הנאשם, בעדותו בבית המשפט, אמר, כמצוטט לעיל, שאין לו מה לעשות במקום עבודתו, שעה או שעה וחצי לפני תחילת העבודה ובפועל הוא לא היה באתר הדודאים, בליל המקרה, לפני תחילת עבודתו.
על-כן, מסקנתי היא, כי גם מבחינת לוח הזמנים, גרסתו של הנאשם, בהודאותיו במשטרה, במתאימה לגרסתו של שאחדה.
18.   עוד טען הסניגור בסיכומיו, כי כאשר הנאשם מתאר את מעשיו, בהודאותיו במשטרה, הוא מתאר את מעשיו, כאילו הבחורה איננה נמצאת במקום, אלא היא דמות פסיבית שאיננה מתנגדת ואינה עושה מאומה.
התשובה היא שאין זה מדוייק. הנאשם מתאר (בהודאתו במשטרה ת/3, מיום 28/06/94, עמוד 2), כי הבחורה, הסירה את ידו של הנאשם, מעל גופה;
"היא מרימה את היד שלי ואומרת תעזוב". הנאשם מספר בהודאה הודאה, כי כאשר אמר לבחורה שהייתה עימו, שתסיר את מכנסיה היא ענתה לו "לא עכשיו", הוא מספר במקום אחר שהיא בכתה, כאשר היכה אותה וכיוצא באלה תגובות. אין תיאור רק של מעשי הנאשם, אלא בהחלט יש תיאור עפ"י הנאשם, על תגובותיה של המנוחה. העובדה שלא היו תגובות חריפות יותר, נובעת מכך, שהמנוחה הייתה בת שש-עשרה וחצי שנים והנאשם היה גבר מגודל וחזק בן 43. קיום יחסי המין היה בחורשה נטושה מעבר לכביש בשעת חשיכה והמנוחה הבינה, ככל הנראה, שעימות פיסי בינה לבין הנאשם, הוא חסר תקווה. כל שביקשה היה, לצאת מחוויה נוראה זו בחיים, אבל גם זה לא ניתן לה.
19.   הוסיף וטען בא-כוח הנאשם בסיכומיו, כי מלכתחילה טען הנאשם במשטרה, כי השליך את גופת המנוחה, ליד גשרון, סמוך לשדה תימן, וחוקרי המשטרה הם שגרמו לו לשנות את גרסתו ולומר שהניח את הגופה באתר הדודאים. וכל זאת, כי היה לחוקרי המשטרה, נוח מבחינת החקירה, שהנאשם יאמר זאת, כיון שאתר הדודאים היה מקום עבודתו וגם משום
--- סוף עמוד  83 ---
שאם הגופה לא תמצא באתר המזבלה, יכול להיות לכך הסבר הגיוני, הקשור בזמן שחטף, מאז השלכת הגופה ועד לחיפושים, העובדה שמדובר בהררי אשפה, המקשים על החיפושים, העובדה שהגופה עלולה להתפורר וכיוצא באלה נימוקים. אינני מקבל טענה זו. נכון הדבר, שבשחזור הראשון אמר הנאשם, כי השליך את הגופה ליד גשרון בסמוך לכביש הראשי. הוא גם הצביע על גשרון זה. חוקרי המשטרה יצאו לגשרון וחיפשו את גופת המנוחה ליד הגשרון ולא מצאוה. הם גם אמרו לנאשם במפורש, שאינם מאמינים לו, כי זרק את הגופה באותו מקום, שכן מקום זה, סמוך מאוד לכביש הראשי ומעשיו עלולים להיראות, על ידי נהגים אחרים ובנוסף לכך, היות המקום סמוך לכביש הראשי, יכול לגרום לכך, שהגופה תמצא בקלות, על ידי עוברי דרך, ועובדה היא שהגופה לא נמצאה. אז שינה הנאשם את גרסתו ואמר שהגופה במזבלה.
יתרה מזו, וזה החשוב לענין זה, הנאשם אמר למדובב, בתא המעצר, כי הוא שיקר את החוקרים, כאשר אמר להם, את המקום בו הושלכה הגופה.
הרי הדברים שאמר הנאשם למדובב, בתא המעצר, ביום 22/06/93 (התמליל ת/23 עמודים 7 ,6):
"הנאשם: אמרתי נתתי לה כמה מספרים וזרקתי אותה מהרכב.
ראד: זה רחוק משמר הנגב, קשה לחפש שם.
הנאשם: לא זה דרך באר-שבע.
ראד: מה שם של המקום?
הנאשם: משמר הנגב.
ראד: משמר הנגב?
.....
הנאשם: מחפשים עכשיו. שימצאו אותה.
ראד: לא ימצאו אותה?
הנאשם: לא ימצאו אותה." ובהמשך (ת/23 עמוד 11):
"ראד: מה דיברת איתם?
הנאשם: אמרתי להם לקחתי אותה לכוון באר-שבע ובאמצע הדרך, אחרי תחנת האוטובוס נסעתי כ-500 מטר בצד הזה נכנסנו שם בעצים בכמה שורות ועשינו את מה שעשינו, אחר כך המשכנו לכוון באר-שבע, עד שהגענו לצומת, כוון אחד..... בסיבוב ועוד לכוון באר-שבע. היא לא במקום שאני אמרתי להם".
רואים אנו, כי לאחר תום החקירה הראשונה, בה אמר הנאשם לחוקריו, כי השליך את גופת המנוחה, ליד גשרון, בסמוך לשדה תימן, הוא חזר לתא המעצר ומיוזמתו אמר למדובב כי, לא ימצאו את גופת המנוחה, וכי היא לא נמצאת במקום שאמר לחוקרי המשטרה. אין זו יוזמת החוקרים,אלא בפירוש יוזמת הנאשם.
ובהמשך השיחה בין הנאשם והמדובב, ביום 23/06/93, אמר הנאשם למדובב:
"ראד: מה אמרת להם המילה האחרונה?
--- סוף עמוד  84 ---
הנאשם: אמרתי להם אני עשיתי.
ראד: אמרת להם איפה?
הנאשם: אמרתי להם שהיא בזבל.
ראד: בזבל?
הנאשם: כן בזבל?" (ת/25 עמו' 1).
ובהמשך (ת/25 עמוד 2):
"ראד: היא נמצאת בזבל?
הנאשם: בזבל מחפשים שם.
ראד: אולי הזבל פירק אותה העלים אותה?
הנאשם: אני מקווה שפרק אותה הזבל.
.....
ראד: המזבלה גדולה?
הנאשם: כן גדולה.
ראד: אתה הראית להם המקום המדוייק?
הנאשם: אמרתי להם הנקודה הזאת".
רואים אנו שהנאשם מספר למדובב, כי הוא סיפר לחוקרי המשטרה, שהגופה נמצאת בזבל. לפיכך, אני דוחה את טענת בא-כוח הנאשם, כי החוקרים הם ש"הכניסו" לנאשם את הרעיון שהגופה נמצאת במזבלה.
כמובן, שמיד מזדקרת השאלה, מדוע היטעה הנאשם את חוקרי המשטרה, לגבי מקום הגופה, אחרי שכבר הודה ברצח?
הנאשם עצמו לא הסביר זאת, גם בהודאותיו במשטרה, אבל ברור, שאם היטעה את חוקרי המשטרה, המסקנה היא, שהנאשם לא רצה, בשלב ההוא שהגופה תמצא. יתכן מאוד שהיו סימני התעללות על גופת המנוחה, והנאשם חשש שהדבר יתגלה ויחמיר עוד יותר את מצבו. יתכן שהנאשם ביום 10/06/93, כאשר חזר בחצות לעבודתו, עלה עם השופל שהוא הפעיל, על גופת המנוחה וגרם להתרסקותה. אין בידינו תשובה ברורה, והאפשרויות הנ"ל, הן בגדר השערות בלבד, שאינן מבוססות על ראיות.
אולם, אין ספק שהנאשם רצה להרויח זמן, ולא לספר לחוקרים, בהזדמנות הראשונה שהודה, היכן גופת המנוחה. תהא הסיבה אשר תהא, להסתרת עובדת מקום הגופה, התשובה לטענת בא-כוח הנאשם היא, שלא חוקרי המשטרה, הם שטפטפו לנאשם את העובדה שהגופה במזבלה, אלא הנאשם היה הראשון שאמר זאת לחוקרים.
20.   עוד טען הסניגור, כי אין זה סביר שחנית הייתה עולה לטרמפ עם הנאשם, כשהוא לבד במכוניתו בשעת חשיכה. אין ספק, שזו נקודה שטעונה הסבר.
--- סוף עמוד  85 ---
הילה אבוטבול, חברתה של חנית העידה (בעמוד 51), כי חנית והיא וגם חברות אחרות, היו נוהגות לנסוע בטרמפים, אבל הן נהגו לפי כללים מסויימים: הן לא עלו למכוניתו של כל אדם. אם הנהג, נראה להם ערבי, לא היו עולות למכוניתו, למכונית שלוחית הרישוי שלה הייתה מהשטחים המוחזקים, גם לא היו עולות.
הילה אבוטבול אמרה (עמוד 51 שורה 27):
"כשאתה אומר לי להסתכל על הנאשם, אני מסתכלת ואומרת שלא היינו עולות בטרמפ עם אדם כמו הנאשם. אני אומרת מה שאני לא הייתי עושה ואני יודעת מה שחנית לא הית העושה. בנאשם יש את כל ההגדרות שהזכרתי קודם ולא הייתי עולה איתו. הוא נראה ערבי בדואי עם שפם, מגושם ולא היינו עולות אותו. הנאשם הוא כושי יותר הרבה משחום. לשאלתך, האם היה מקרה שעצרו לנו אנשים שנראים כמו הנאשם, אני משיבה שהיו מקרים כאלה, ולא היינו עולות בטרמפ איתם".
לכאורה, הלה הם דברים ברורים, המצביעים על-כך, שחנית לא הייתה עולה לרכבו של הנאשם. אולם, מסקנתי היא, לאחר בדיקת כל הראיות, כי חנית עלתה לרכבו של הנאשם באותו ערב. כאשר מיקי שכינו ראה את חנית בכביש היציאה מאופקים, השעה הייתה 20:10. אורן כהן, חברה של חנית, שלביתו בבאר-שבע, הייתה צריכה חנית להגיע, העיד (בעמוד 62), כי הוא קבע עם חנית, שבאותו ערב, היא תגיע לביתו בשעה 20:00. זמן הנסיעה הרגיל מאופקים לבאר-שבע, הוא 20-15 דקות. רואים אנו, שעשר דקות אחרי השעה שנקבעה, שחנית אמורה להיות בבאר-שבע, הייתה חנית עוד ביציאה מאופקים, כאשר עליה להגיע לצומת גילת ומשם לבאר-שבע. אפילו אם אצא מההנחה שחנית הגיעה לצומת גילת בשעה 20:15, הרי היא הייתה כבר באיחור של רבע שעה, ויש לפניה עוד נסיעה של 20-15 דקות, כלומר, היא תגיע ,במקרה הטוב, באיחור של לפחות חצי שעה. אמנם, לא היה מדובר בהצגת תיאטרון, או בסרט קולנוע, המתחילים בשעה נקובה, אולם גם למסיבת יום הולדת, של חבר אהוב, היה ענין לחנית להגיע בזמן ומכל מקום לא באיחור רב. יש עוד לזכור, שגם אם חנית הייתה משיגה טרמפ לבאר-שבע, עדיין היה עליה להגיע לביתו של חברה, נסיעה הנמשכת עוד זמן, בתוך העיר באר-שבע. על כן, המסקנה היא שחנית, הייתה לחוצה, מבחינתה זמן ולפיכך, כאשר עצר לידה רכב, ונהג המכונית, היה מוכן לקחתה לבאר-שבע, ויתרה חנית על כמ המכללי ההתנהגות, שבדרך כלל, שמרה עליהם, והייתה מוכנה להיכנס למכונית הנאשם. בהקשר זה, לא למותר לציין, כי חברה אחרת של חנית, אושרית מוריס העידה (בעמוד 58 שורה 13):
"לשאלתך, אם היינו עולים לטרמפ עם בדואים, אני משיבה, גם עם בדואים היינו עולים בטרמפ. לגבי, אני משיבה שפעמיים או שלוש עליתי בטרמפ שהנהג הוא בדואי, אבל לא בלילה. בלילה הייתי נוסעת בטרמפים, אולם עם בדואים הייתי מעדיפה שלא.... אני לא עליתי איתה לטרמפ שנהג בו או נמצא בו אדם כושי, אבל אני לא יודעת אם היא הייתה עולה...".
רואים אנו, שהכללים שחנית וחברותיה אימצו לעצמן, לא היו כללים נוקשים, אלא כללים גמישים, שהשתנו בהתאם לנסיבות. לפיכך, לאור העובדה שחנית הייתה כבר באיחור מסוים, מבחינת הזמן, בו קבעה להיות בבית חברה, היא ויתרה על כמה מה"לאוים" שהייתה רגילה להם, והיא עלתה למכונית, שבה נהג הנאשם, הגם שמראהו היה כזה, שבדרך כלל חנית וחברותיה לא היו עולות למכונית, שבה נהג אדם הדומה במראהו לנאשם.
22.   טענה נוספת הייתה בפי הסניגור, והיא, שהנאשם גם כאשר הודה בפני המדובב, חזר בו - תוך כדי מהלך ההודאה - וטען "לא עשיתי" וכיוצא באלה מילים, המראות כי הנאשם טוען כי לא עשה את המעשה.
אכן, היו חזרות כאלה של הנאשם, במהלך ההודאה, אבל יש לראות את התמונה הכוללת. כאשר הנאשם הודה בפני המדובב, הוא חשש, ככל הנראה, כיון שהוא הסגיר את סודו הנורא, באוזני אדם זר ומאותו רגע, גורלי היה נתון בידיו (או בפיו) של המדובב, שיוכל להפלילו. על-כן, בשלבים מסויימים, התעורר חששו של הנאשם, ואולי הוא אף התחרט, על שגילה את סודו לאדם אחר, ועל כן, השמיע דברים, מהם ניתן להסיק שהוא הודה בשקר, או הודה במה שלא עשה. אולם, כאשר קוראים את כל התמלילי השיחה, בין הנאשם והמדובב, מגיעים ללא כל קושי למסקנה, כי הנאשם הודה בפני המדובב על ביצוע האונס והרצח. נכון
--- סוף עמוד  86 ---
שהמדובב השתמש בשיטות "פסיכולוגיות", כדי להוציא את ההודאה מפי הנאשם, אבל אין בכך, כדי לבטל את ערכה הראייתי של ההודאה.
לדוגמא, המדובב אמר לנאשם, שאם יגלה הנאשם למדובב את מקום המצא הגופה, יכול המדובב - כאשר ישתחרר מהמעצר - להוציא את הגופה ממקום מחבואה ולהעבירה למקום אחר. ועוד אמר המדובב לנאשם, כי המדובב יודה בביצוע העבירה, המיוחסת לנאשם, כדי שהנאשם ישתחרר ויוכל לברוח לחו"ל ורק אחרי שהנאשם יהיה בחו"ל, יחזור בו המדובב מהודאתו.
אין ספק, שדברים אלה, עשויים לרכך את הנאשם, ולסלק את המעצורים שהיו לו, אשר מנעו ממנו לגלות את סודו. אבל אין בשיטות פסיכולוגיות אלה משום פסול, ואין הן פוגעות באמינות ההודאה בפני המדובב.
מאידך, ישנן ראיות נוספות - מעבר לאלה שכבר ציינתי לעיל - התומכות במסקנה, שהודאות הנאשם במשטרה, הן למדובב והן לחוקריו, היו הודאות אמת.
סמ"ש אליעזר כהן שליווה את הנאשם, לדיון בבית המשפט השלום להארכת מעצרו, כתב בדו"ח שערך (מוצג נ/41), כי כאשר יצא עם הנאשם מאולם בית המשפט:
"החשוד היכה את עצמו עם כבלי היד בראשו במצח ואמר:
איזה טעות עשיתי מגיע לי למות על מה שעשיתי.
כשירדנו במדרגות פגשנו את אמו ואשתו והחשוד צעק להם: סיפרתי להם את הכל, תעזבו אותי. אשתו ואמו בכו והוסיף וצעק להם: לכו הביתה.... בתחילת הנסיעה חזרה מבית המשפט, החשוד בכה בקול רם ואמר: חבל על הילדים שלי, איזה בושות אני עושה להם. מגיע לי למות. וכל זאת הוא אומר בזמן שהוא בוכה ואז פנה אלינו ואמר:
אתם עושים לי כבוד, זה לא מגיע לי, תרביצו לי, מגיע לי מכות, שוב אמר: תרביצו לי, תנו לי מכות, מגיע לי למות.... חבל שלא קברתי את עצמי איתה..... מגיע לי למות על הטעות שעשיתי שלא קברתי את עצמי במקומה".
נראה לי, שהדברים המתוארים בדו"ח הזה, שהסניגור לא חלק, על נכונותם, מוכיחים - בנוסף לכל הנימוקים שציינתי כאשר דנתי במשקל ההודאות - כי הודאת הנאשם, במשטרה, הייתה הודאת אמת.
ראשית, הנאשם אמר לאשתו ולאמו:
"סיפרתי להם את הכל".
לאשתו ולאמו, שהם האנשים הקרובים ביותר אליו, בודאי לא היהת סיבה, שהנאשם ישקר. אדרבא, אם היה חף מפשע, היה הנאשם רוצה לזעוק בפניהן עובדה זו, כדי שלא יצטייר בעיניהן, כמי שביצע את העבירות החמורות ביותר. על אחת כמה וכמה, כאשר מדובר בעבירת אינוס, אשר פוגעת במסגרת הנישואין. למרות זאת, הנאשם לא אמר לאשתו ולאמו שהוא חף מפשע. אדרבא, הנאשם אומר להן: סיפרתי להם את הכל. אנו יודעים שהנאשם אמר זאת, אחרי שהודה לחוקרי המשטרה ואחרי שאמר בבית המשפט, לשופטת בית משפט השלום, כי הוא הודה במשטרה. כלומר, משמעות דבריו של הנאשם, לאמו ואשתו, היא: הודיתי באשמה. כך גם הבינו זאת אמו ואשתו שפרצו בבכי, לשמע דברי הנאשם הנ"ל. אין לי ספק, שהנאשם לא היה משקר לאמו ואשתו, במעמד כל כך חשוב, כאשר הן הנפשות הקרובות אליו ביותר.
גם דברי הנאשם לשוטרים, במכונית, אחרי יציאתו מבית המשפט:
--- סוף עמוד  87 ---
"מגיע לי למות", "על הטעות שעשיתי", "חבל שלא קבעתי את עצמי איתה", "חבל שלא קבעתי את עצמי במקומה", מצביעים בפירוש על אשמתו של הנאשם. הן נאמרו תוך כדי בכי, דבר המצביע על כך, שהן מילים אמיתיות שיצאו מהלב, תוך התרגשות רבה.
נוסף לכך, המילים:
"חבל שלא קברתי את עצמי איתה"
וכן המילים:
"חבל שלא קברתי את עצמי במקומה", מעידות על כך, שהנאשם חוזר ואומר שקבר את חנית. לפיכך, כל טענותיו של הסניגור, בעניין החשש הקיים, שמא הודה הנאשם בפני מדובב, או בפני חוקריו במשטרה, בדברים שלא עשה, צריכות להדחות.
23.   טענה נוספת, הייתה בפי הסניגור והיא, שבחקירות שנחקר הנאשם במשטרה, אנו שומעים מתוך ההקלטות, כי החוקרים הם שבעצם הינחו את הנאשם מה לומר, בין על ידי שאלות מדריכות, ובין על ידי רמיזה, מה הן התשובות, שהם מעוניינים לשמוע.
ההתרשמות שלי מההקלטות, שונה מהמסקנה שמבקש הסניגור להסיק. היו מקרים רבים, שהחוקר חזר בקול על תשובת הנאשם, בשעה שהחוקר רשם את התשובה בהודעה שהחוקר רשם, ואז נשמע הדבר, כאילו החוקר אמר את הדברים, אבל למעשה היו אלה דברי הנאשם.
נוסף לכך, בשני השחזורים שהנאשם השתתף בהם, שגם הוסרטו וצפינו בהם, רואים ושומעים בבירור, שהדברים נאמרים מפי הנאשם, ללא כל הדרכה והנחיה.
אין מדובר בהודאה אחת שמסר הנאשם, אלא בשבע או שמנוה הודאות שונות, בפני חוקרים שונים, במועדים שונים ובאותן הודאות חוזר הנאשם, על הפרטים העיקריים של גרסתו: הוא עצר טרמפ לבחורה בצומת גילת, הסיע אותה לחורשה, קיים איתה יחסי מין, אח"כ נתקף פחד שמא תתלונן עליו והרג אותה בחניקה.
אותם פרטים חוזרים ונשנים בהודאותיו השונות של הנאשם ורק מי שמסרב לראות את המציאות בעינים פקוחות, יכול לחשוב, שההודאות או פרטיהן, הוכתבו לנאשם ע"י החוקרים.
24.   הוסיף וטען הסניגור, כי חוקרי המשטרה הם שהכניסו בפיו של הנאשם, כי הוא אסף את חנית מצומת גילת.
טענה זו איננה נכונה, אולם אם החוקרים, היו רוצים לסבך את הנאשם, מדוע היה עליהם לקשור אותו לצומת גילת דוקא? הרי אין בפנינו כל ראיה, שחנית הייתה בצומת גילת. האחרונים שראו אותה בחיים, ראו אותה ביציאה מאופקים, המרוחקת מצומת גילת כ-5-4 ק"מ. מבחינת חוקרי המשטרה, עדיף היה, שהנאשם היה מספר, כי אסף את חנית ביציאה מאופקים ואז הייתה נסגרת השרשרת, שכן הנאשם היה מודה, שלקח את חנית מהמקום האחרון בו נראתה על ידי העדים. לפיכך, לא הייתה כל סיבה שהחוקרים יכתיבו או ינחו את הנאשם לומר, שאסף את חנית בצומת גילת.
דוקא אמירה זו, של הנאשם, שאסף את חנית מצומת גילת, היינו במרחק של מספר קילומטרים, מהיציאה מאופקים, שם נראתה חנית לאחרונה ואין לנו ראיה, כיצד הגיעה לצומת גילת, מוסיפה אמינות לדברי הנאשם בעניין זה.
25.   עוד טען הסניגור, כי גרסת החניקה, כדרך שבה בוצעה הריגת המנוחה, הוצעה לנאשם על ידי החוקר עזריה (עמוד 631 שורה 4).
והנה, בהקלטת שיחה בין הנאשם והמדובב, שנערכה ביום 22/06/93 (מוצג ת/23 עמוד 4, תמליל אותה שיחה), אומר הנאשם למדובב:
--- סוף עמוד  88 ---
"אמרתי להם, נתנתי (צ"ל: נתתי) לה סטירה ובסוף חנקתי אותה. חנקתי אותה".
רואים אנו, ומפי הנאשם עצמו, כי גרסת החניקה נאמרה על ידי הנאשם לחוקריו ולא להיפך. השיחה עם המדובב, התקיימה עוד לפני שהחוקרים היו יכולים להציע לנאשם את גרסת ההרג באמצעות החניקה ומכל מקום לפני שהתקיימה כל שיחה בעניין זה, בין החוקרים והנאשם.
26.   טענתו האחרונה של בא-כוח הנאשם, הייתה, כי הספרות המשפטית המודרנית, מציינת מספר רב של דוגמאות, שחשודים הודו בעבירות שלא ביצעח. ככל שרמתו השכלית של החשוד נמוכה יותר, כך קיימת יותר האפשרות שיודה במה שלא עשה וזאת מטעמים שונים.
אכן, קיימת אפשרות כי חשוד יודה במה שלא עשה, ודנתי באפשרות זו לעיל. על-כן, למרות שההלכה "דורשת דבר מה נוסף" להודאה מחוץ לכותלי בית המשפט, כדי שאפשר יהיה להרשיע נאשם בדין, לא הסתפקתי ב"דבר מה הנוסף" והעמדתי דרישה שתהיינה ראיות סיוע - שהן ראיות כבדות משקל יותר מדבר מה נוסף - כדי לבסס את המסקנה, שהנאשם ביצע את המעשים המיוחסים לו. ואמנם סיוע כזה נמצא, כפי שמפורט לעיל.
זאת ועוד, רוב הודאותיו של הנאשם במשטרה הוקלטו.
שני השחזורים שהנאשם השתתף בהם, הוסרטו וצפינו בהם. הנאשם מדבר בשחזורים באופן חופשי ומספר את גרסתו באופן שוטף. במהלך השיחזור השני, רואים בסרט השיחזור, שהנאשם נתקף בכאבי בטן ומתכופף ותופס את בטנו. במקומות שונים בשיחזור הוא טוען:
"קשה לי". בשיחות שונות ובחקירות שהוקלטו, טוען הנאשם שדמותה של חנית צפה ועולה כנגד עיניו מפעם לפעם. לחוקריו אמר הנאשם מפעם לפעם, כמצוטט לעיל,
"תנו לי סטירות", "תנו לי אגרופים", "לא מגיע לי היחס הטוב שאתם מעניקים לי".
לאשתו ואמו אמר הנאשם - כמצוטט לעיל - כי סיפר להם (לשוטרים) הכל ושתלכנה הביתה.
לשופטת בית משפט השלום, שדנה במעצרו, אמר הנאשם:
"הודיתי בכל במשטרה". לחוקרים אמר הנאשם:
"חבל שלא קברתי את עצמי איתה ביחד". עוד אמר הנאשם לחוקרים:
"עדיף היה שתתלונן נגדי על אונס והייתי מקבל שנתים מאסר והנה הסתבכתי בדבר יותר חמור".
למדובב אמר הנאשם:
"ילדי יגדלו ללא אבא, ואני לא אשתחרר בעוד חמש-עשרה שנה".
כל האמירות הנ"ל וההתנהגות הזו, מצביעות באופן חד-משמעי, כי דבריו של הנאשם, כאשר הודה במשטרה, היו דברי אמת. כאשר הנאשם נתקף בכאבי בטן אמתיים וגופו התפתל מכאבים, בעת השיחזור השני, אין זו הצגה ואין הסבר הגיוני לכך, אלא אם כאשר חזר וסיפר הנאשם את עובדות המקרה, ייסר אותו מצפונו, על כך שקיפד חייה של נערה צעירה, על לא עוול בכפה, הסתבך בשל כניעה ליצריו ופגע במשפחתו פגיעה קשה.
זאת ועוד, ראיות הסיוע פורטו אחת לאחת וכאשר הן מצטברות למסה אחת, אין מנוס אלא לומר, שהן תומכות ומסייעות לגרסה שהנאשם ביצע את המעשים המיוחסים לו.
לנאשם לא היה הסבר, מדוע הגיע, ביום המקרה, לאתר הדודאים שעה וחצי לפני תחילת עבודתו, במכוניתו הפרטית, נכנס למקום בו שופכים את האשפה ויצא כעבור רבע שעה, חזר
--- סוף עמוד  89 ---
לביתו ברהט וחזר שוב לאתר בחצות, במכוניתו של מעבידו. הנאשם עצמו אמר, כמצוטט לעיל, כי אין לו מה לעשות באתר הדודאים בשעה 22:30. על-כן, אם אין לנאשם הסבר להמצאו באתר הדודאים ,בלילה בו נעלמה חנית, ובהודאותיו במשטרה, סיפר, כי כשעה וחצי אחרי שפגש בחנית, בשעה 20:15, הגיע איתה לאתר הדודאים והשליך את גופתה, במקום שפיכת האשפה, הרי זו ראית סיוע כבדת משקל ביותר, להודאת הנאשם במשטרה, שבה הודה במעשים המיוחסים לו. כאשר לראית סיוע זו, מתווסתפות ראיות הסיוע הנוספות שציינתי לעיל, היינו ידיעת הנאשם על המצב החורשה והאדמה בה ביום המקרה, למרות שטען שפרט ללקיחת חנית לחורשה, לא היה בחורשה ויש בפנינו ראיה חיצונית המאשרת את גרסת הנאשם, לגבי מצב החורשה וכן ראיות הסיוע האחרות שצויינו, המסקנה היא, שאכן הנאשם הודה במה שביצע.
--- סוף עמוד  90 ---
------------------
--------------------------- 27.   הנושא האחרון שיש לדון בו, הוא, האם הוכחו כל מרכיבי העבירות שיוחסו לנאשם?
האישומים שיוחסו לנאשם, בכתב האישום, הם אינוס ורצח. מסקנתי היא שאישומים אלה, על כל מרכיביהם, הוכחו מעבר לכל ספק סביר.
לגבי האינוס, הודה הנאשם, כי חנית התנגדה לקיים איתו יחסי מין.
הרי דברי הנאשם בשיחזור השני (התמליל ת/10 עמוד 26):
"נחמני: מה אמרה לך כשראתה שאתה נכנס לחורשה?
הנאשם: התנגדה.
נחמני: מה זאת אומרת התנגדה?
הנאשם: היא התנגדה לא בדיבורים שלה, לא רוצה.
נחמני: למה?
הנאשם: טוב, היא פחדה, חורשה, חושך, ולא יודעת, לא יודעת לאן היא הולכת.
נחמני: כשאמרה שהיא מתנגדת, היא התנגדה שהיא לא רוצה לשכב איתך, או שיש לה בעיה?
הנאשם: לא, לא רוצה לשכב איתי, זה מה שאני הבנתי".
רואים אנו, כי כבר בשלב הראשון, הבין הנאשם כי חנית אינה מסכימה לקיים עימו יחסי מין. הדבר גם ברור, כיון שחנית לא הכירה את הנאשם עד אותו יום, היה לה חבר בן גילה, אותו אהבה, הנאשם היה מבוגר מחנית בעשרים ושמונה שנים והוא השתייך ללאום אחר.
בהודעתו במשטרה (ת/3 עמוד 2) אמר הנאשם:
"התחלתי אתה לשחק פה ושם לנגוע לה ברגל ומורח חזק והיא מרימה את היד שלי ואומרת: תעזוב..... עד שהיא הורידה את המכנסים ועד שאני שכבתי עליה, היא התנגדה, לא רצתה ואז עליתי עליה עם המשקל שלי".
בהודעה אחרת (ת/2) אמר הנאשם:
"נכנסנו, כיביתי אתהמנוע, אמרתי לה: תורידי את המכנסים, היא התעקשה קצת, אמרתי לה: יאללה, תורידי, בחייך, נו, נו, פה ושם. היא התנגדה, חיבקתי אותה, חיבקתי אותה בחזה, אנחנו בחורשה, אין לה איפה לצאת.... היא אמרה לי: תעזוב אותי אני עליתי על הכסא שלה, לא היתה לה ברירה, כי אמרתי לה כמה פעמים תורידי. מרחתי לה את השדיים, נתתי לה סטירה אחת, הורידה את המכנסים".
מדברי הנאשם הנ"ל אנו למדים, כי הוכחו כל מרכיבי עבירת האינוס.
חנית הביעה כל הזמן את התנגדותה במלים ובמעשים, לקיום יחסי המין. הנאשם לקח אותה לתוך חורשה, בשעת חשיכה, כאשר המקום מבודד ושומם, והיא איננה יכולה לברוח. כאשר המשיכה להתנגד, נתן לה סטירה, ועלה בכל כובד גופו על גופה.
--- סוף עמוד  91 ---
העובדה שהנאשם נתן סטירה לחנית, יוצרת את מרכיב השימוש בכוח, לצורך קיום יחסי המין, ועל כן, הוכחה עבירת האינוס.
הנאשם ידע והבין ממעשיה ומדבריה של חנית, שאיננה מסכימה לקיים עימו יחסי מין, לכן, גם לקח אותה לחורשה מבודדת, במקום ממנו לא תוכל להמלט, וגם אם תצעק, איש לא ישמע את צעקותיה ואיש לא יחוש לעזרתה. כאשר ניסיונותיו לשכנע אותה, לא הועילו, הפעיל הנאשם כוח פיסי נגד חנית ונתן לה סטירה, כדי להתגבר על התנגדותה, על ידי כך, הוא בעל אותה תוך שימוש בכוח, ביודעו שאיננה מסכימה להבעל על ידו.
על-כן, הוא ביצע עבירת אינוס.
גם עבירת הרצח, הוכחה, על כל מרכיביה.
כידוע, כדי להרשיע נאשם בעבירת רצח, יש להוכיח ארבעה יסודות:
(1)   הנאשם גרם למות הקורבן.
(2)   לאחר שהנאשם החליט לגרום למות הקורבן.
(3)   מבלי שהיה מעשה קינטור מצד הקורבן.
(4)   לאחר שהנאשם הכין עצמו או הכין את הכלי שבאמצעותו גרם למות הקורבן. במקרה זה, הוכחו כל ארבעת יסודות העבירה.
הנאשם הודה בהודאותיו במשטרה ובפני המדובב, כי גרם למותה של חנית.
אצטט כמה קטעים מדברי הנאשם:
"ראד (המדובב) אחרי שגמרת ממנה, מה עשית?
הנאשם: זהו אין לה נשימה. מתה.
ראד: לגמרי מתה?
הנאשם: כן. מתה לגמרי". (מוצג ת/22 עמוד 2).
ובמקום אחר אמר הנאשם:
"כאשר יצאתי מהחורשה היא היתה מעולפת אחרי המעשה שעשיתי לה.... היא היתה מעולפת... אני תוך כדי נסיעה, ביד אחת חנקתי אותה, סובבתי את כף היד לכוון הפנים שלה... שמעתי את היד על הגרון, הראש שלה היה על משענת הכסא ולחצתי עם היד על הגרון. היא הגיבה חלשה. השמיעה קולות הי, הי, הי, הי, היא ניסתה להוריד לי את היד, עם הידיים שלה, הכוונה היא היא ניסתה לדחוף אותי, אך לא הצליחה, לא היה לה כח, היא צעקה חלושות. אמרה: תעזוב אותי, אך הקול שלה היה חלש. הרגלים שלה פרפרו באוטו, אני לא זוכר כמה זמן לחצתי לה על הגרון... שמעתי אותה בזבל... במקום ששמתי אותה, המשאיות שופכות את הזבל ואם משאית שופכת זבל, היא יכולה לכסות אותה בזבל". (ההודעה ת/57).
אמנם קבעתי לעיל, שהחניקה לא בוצעה תוך כדי נסיעה, אבל הנאשם מודה שחנק את חנית עד שהפסיקה לנשום.
בהודעה אחרת (ת/2) אמר הנאשם:
"אז כבר פחדתי שהיא תתלונן עלי. חנקתי אותה בחורשה.
--- סוף עמוד  92 ---
באוטו היא היתה בלי הכרה. התחלתי לרעוד. היא לא זזה... היא נשארה שוכבת על הכיסא, כאילו יושנת...
אני בדרך חנקתי אותה עוד פעם ונתתי לה אגרוף להיות בטוח מתה".
כלומר, הנאשם, לפי דבריו, חנק אותה בחורשה, עוד לפני תחילת הנסיעה מהחורשה, אבל נתן לה אח"כ עוד אגרוף וחנק אותה שוב, כדי להיות בטוח שהיא מתה. בשלב זה, אין זה חשוב, אם החניקה הנוספת היתה תוך כדי נסיעה, או בדרך צדדית, אליה סטה הנאשם. החשוב הוא שהנאשם לא הפסיק להכות את חנית ולחנוק אותה, גם לאחר שהיתה מעולפת, עד שהיה בטוח שהיא מתה ועד שהרגיש שאיננה נושמת עוד, כפי שהודה, כמצוטט לעיל.
בדברי הנאשם, ובמיוחד במילים:
"אין לה נשימה. מתה" ישנה הראיה, כי הנאשם גרם למותה של חנית.
למדובר אמר הנאשם:
"נכון, צעקה. מתה מאגרופים, שתקה, גמרה, הגוף שלה נרדם, אין כלום, שתקה". (ת/22 עמוד 9).
ובמקום אחר:
"ראד: לגמרי מתה?
הנאשם: כן. מתה לגמרי". (ת/22 עמוד 2 ואילך).
הנאשם גם סיפר את המניע שהיה לו להרוג את חנית:
"פחדתי שהיא תתלונן עלי. חנקתי אותה בחורשה".
(ת/2). לאור מניע זה, ברור שהנאשם לא היה מרפה מחנית עד שהיה בטוח שהיא מתה. שכן אם היא תשאר בחיים, אפילו תשושה, היא תגיע בסופו של דבר למשטרה ותתלונן עליו.
הנאשם אמר במקום אחר למדובב:
"ראד: אז מה גרם לך להרוג אותה באותו רגע?
הנאשם: פחדתי שמישהו ראה אותי או ילשין עלי, או משהו. על מנת להתפטר ממה שיש להם. כמו שיש לך חשיש ופתאום אתה רואה ניידת משטרה, אז מה אתה עושה? אז אני אזרוק על מנת להתפטר מהם.... אחד לבד יותר טוב יגידו התאבדה או משהו אחר. התפטרתי ממנה זהו".
אם המניע של הנאשם, היה להרוג את חנית, כדי שלא תתלונן עליו, כפי שהוא עצמו מספר, המסקנה היא, שהנאשם לא היה עוזב את חנית, עד שהיה משוכנע ובטוח שהיא מתה, כי אחרת הוא מסכן את עצמו בכך, שאם לא מתה, היא תתלונן עליו.
לפיכך, מסקנתי היא, שהוכח, מעבר לכל ספק סביר, כי הנאשם גרם למותה של חנית.
גם היסוד השני הוכח והוא ההחלטה להרוג. כידוע את ההחלטה להרוג, ניתן להסיק גם מעצם המעשה שגרם למות, שכן ההנחה היא שאדם מתכוון לגרום לתוצאות הטבעיות הנובעות ממעשיו. אולם במקרה זה, יש בפנינו, ראיה טוב יותר והיא, דברי הנאשם עצמו שרצה לגרום למותה של חנית, כדי שלא תתלונן עליו בקשר לאינוס.
--- סוף עמוד  93 ---
"אז כבר פחדתי שהיא תתלונן עלי. חנקתי אותה בחורשה". (מוצג ת/2).
הדרך היחידה שעמדה לנאשם, כדי למנוע מחנית להתלונן על מעשה האונס, היתה להורגה. אפילו אם היה משליך אותה מעולפת באתר הדודאים, היא היתה יכולה להתעורר בשלב כלשהו מעלפונה, להאסף על ידי נהגי המשאיות הבאים לשפוך אשפה, ולהגיע למשטרה.
על-כן ברור, מתוך דברי הנאשם, שהוא החליט להורגה, כדי שלא תוכל להתלונן נגדו. על ידי כך הוכח היסוד של ההחלטה להרוג.
היסוד השלישי, הוא יסוד ההכנה. ההלכה היא שיסוד זה הוא פיסי בעיקרו, ויכול שיתהווה בזמן קצר ביותר. גם במקרה שהמות נגרם כתוצאה מתשניק, היינו סתימת פתח הנשימה, ההכנה מוסקת מהעובדה, שהנאשם הניח את ידיו על נחירי אפה ופיה של המנוחה. הרי לא היתה מטרה אחרת, להנחת ידו של הנאשם על פתחי הנשימה של המנוחה, אלא לצורך גרימת מותה. היה זה כבר אחרי האונס, והנאשם כבר לקח לעצמו את מה שרצה, היינו את יחסי המין. אחרי האונס, לא התנגדה חנית למאומה, ועל כן לא היה צריך הנאשם, להפעיל עליה כוח כלשהו. כל מה שרצתה חנית אז, היה להגיע לבאר-שבע. אז הניח הנאשם אתידו על פתחי הנשימה שלה, כדי להורגה, על מנת שלא תוכל להתלונן נגדו. על-כן, בהנחת ידו של הנאשם על פתחי הנשימה של חנית, יש לראות את יסוד ההכנה.
הוכח גם היסוד הרביעי, והוא העדר קינטור. הנאשם לא טען בשום שלב שחנית קינטרה אותו ועל פי תיאור העובדות מפי הנאשם, גם לא היה קינטור מצידה. הנאשם טוען שהוא נתקף פחד, אחרי האונס, והפחד נבע מכך, שחנית עלולה להתלונן נגדו. על כן הרג אותה. גרסה זו של הנאשם, שוללת את אפשרות הקינטור.
לפיכך, הוכחו כל יסודות עבירת הרצח לפי סעיף 300(א)(2) לחוק העונשין תשל"ז - 1977 וגם לפי סעיף 300(א)(4) לחוק הנ"ל, שכן מעשה הרצח נעשה כדי שהנאשם יוכל להמלט מעונש, בהקשר לעבירת האינוס, כפי שהנאשם עצמו הסביר.
28.   לפני שאחתום את הכרעת דיני, ברצוני להעיר שתי הערות.
ההערה הראשונה מתייחסת לנושא העיתונות. מתחילת המשפט ועוד לפני תחילת שמיעת הראיות, פורסמו כתבות שונות במספר עיתונים, הנוגעות למשפט זה, כאשר בכתבות אלה, ניכרה מגמה ברורה, של יצירת דעת קהל, כאילו אין לתביעה ראיות מספיקות נגד הנאשם והנאשף חף מפשע. בחלק מכתבות אלה פורסמו אף תמונות מתוך חומר הראיות שבתיק המשטרה, עוד לפנ שתמונות אלה הוצגו בפני בית המשפט. לכאורה, היו בפרסומים אלה, עבירה על החוק. אינני בטוח שהיוזמה לפרסומים אלה, היתה דוקא של העיתונות. מכל מקום, בית משפט זה, מכריע את הדין, על פי חומר הראיות שהוגש בפניו והוא לא מושפע ולא יושפע, מכתבות אלה או אחרות, שמכוונות ליצור דעת קהל כזו או אחרת.
ההערה השניה מתייחסת לבאי-כוח הצדדים שהופיעו בפנינו.
משפט זה היה קשה לניהול. הראיות שהוגשו ונשמעו היו רבות וכל המעורבים בניהול המשפט נאלצו להתמודד עם בעיות רבות.
זכינו, ובמשפט זה הופיעו בפנינו עורכי דין שניהלו את המשפט, באוירה רגועה יחסית, בנינוחות ולגוף העניין.
העובדה ששמיעת המשפט, נסתיימה תוך שנה מיום הגשת כתב האישום, נזקפת לא במעו, לזכות עורכי הדין זאב למפ שייצג את המדינה ואביגדור פלדמן, שייצג את הנאשם, שחסכו מאתנו את ההתנצחויות הקולניות אשר לעיתים הן מנת חלקנו, במשפטים פחות מורכבים ואשר אינן תורמות לקידום המשפט.
29.   לסיכום, מסקנתי היא, שהודאות הנאשם בפני חוקרי המשטרה, בשחזורים ובפני המדובב הן הודאות אמת ויש להן גם סיוע בראיות אחרות.
--- סוף עמוד  94 ---
לפיכך, ולאור כל האמור לעיל, מסקנתי הסופית היא, שיש להרשיע את הנאשם בתיק זה, בעבירת אינוס, לפי סעיף 345(א)(1) לחוק העונשין תשל"ז 1977 ובעבירת רצח לפי סעיף 300(א)(2) וגם לפי סעיף 300(א)(4) לחוק הנ"ל.
השופט צבי סגל
הצגת השאלות
1.    במופלא מאיתנו נדרוש, גם כמה שהוא לכאורה גלוי וברור.
במכוסה מאיתנו נחקור עד כמה שמורשים על פי דין ויכולים אנו להתבונן.
במלאכתנו כשופטים בתיק זה, נתמודד בסוגייה קשה וסבוכה ואנו נדגיש מה שעינינו ראו, ליבנו הבין ואוזנינו האזינה בפרשת הדברים המוגדרת שהוצגה בפנינו על כל נפתוליה.
האומנם בפנינו, כסברת הסניגוריה בתיק זה, אדם אשר ניסה רק לשמח את חוקריו, לרצות אותם, להיטיב עם הרגשתם, להקל על מכאובי משפחת הנעדרת, לגלות נכונות למלא אחר משאלותיהם של כל הנוגעים בדבר גם בשעה שהן מנוגדות לאמת ולמשאלותיו שלו עצמו?
המדובר בפנינו על נכונות אדם לוותר על המטרות או האינטרסים שלו עצמו למען מושא רצונותיהם של חוקרי המשטרה עד כי החיל על עצמו הקרבה עצמית?
המדובר באדם שתיפקד מבחינה אינטלקטואלית ברמה של פיגור אורגני קל עד בינוני, וכתוצאה נגזרת מכך, קיבל עליו החלטה להודות במעשים שלא ביצע ואת האחריות לביצועם?
האם שורבבה במהלך החקירה אימה מסוג כלשהו? האם קילפו חוקרי המשטרה את הנאשם מן הפירוש התרבותי המוצמד כרגיל לכל איש ואיש והעמידו אותו בסכנה של הודאת שקר?
האם נרתם הנאשם לעגלת חוקריו כדי שיסיעו אותו אל מחוז חפצם, כשהוא איננו קולט את משמעותן של אותן מגמות?
שאלות נוקבות נוספות מתעוררות בענייננו, טורדות את מנוחתנו ומחייבות מענה החלטי שאינו מותיר מקום לספק סביר; ראשונה בהן, היא שאלת הזהות העצמית של הנאשם.
השנייה; נוגעת לתיאור דבריו בחקירה, שמא ניתן להסיק מהם מסקנות מנוגדות לחלוטין לפרשנות דבריו, כשלעצמם.
השלישית; האם בשל סיטואציה מקרית, הדרדר הנאשם למדרון חלקלק של טוויית סיפור הודאה במעשה שכלל לא ביצע, מדרון שאין ממנו מוצא?
הרביעית; האם שלט לאורך החקירה בדרכי הפעולה של עצמו או שמא אכן הכריז הנאשם בידענות על בחירה מודעת לומר את האמת, על רקע רצונו ב"נקיון" פנימי יוצא דופן בבואו לכפר במעט ולבקש את סליחת החברה בגין מעשיו המחרידים?
האם ניחן לשם כך בעוז החשיפה האישית וביכולת דיווח ללא כחל ושרק אודות מעשי עבירה נוראיים בהם היה מעורב?
לאוקיינוס האינסופי הזה של תולדות נפש האדם, התשובה לשאלות, וכמוה המפתח לבחירה, נמצאים בתחום הכרעתנו.
--- סוף עמוד  95 ---
בחינת מהימנותן של הודאות הנאשם מוטלות עלינו כשופטים.
דברי הנאשם יישפטו על פי מידת היצירתיות, היכולת להדהים והכשרון לבדות מדמיונו עולמות וארועים ריאליסטיים - בדיוניים, שקיומם אינו פחות מוחשי מהמציאות.
בחיפושי המדוקדק אחרי התשובות לשאלות הנ"ל לא אפסח על שאלות משפטיות, כמו גם על כל הדקויות והפרטים בשאלות עובדתיות היוצרות את מרקם הספור הסבוך, כאשר מוקד טיפולי לא יתמקד בכל מסכת הראיות שהוצגה בפנינו, אליה התייחס ברוחב מבטו חברי, כב' השופט גלעדי, אלא אך לחלקים נרחבים מן התבנית, הראויים לסברתי, לדקות האבחנה, להתבוננות נוקבת, להסתכלות נוספת חמושה בזכוכית מגדלת, לחיבור והרכבה של חלקיקי ההווייה והמציאויות הניפרטות לתיאורים מדוייקים באירוע הנדון בפנינו, על פי הזיקות השונות המקשרות ביניהם - חיבור וניגוד, שוני ודימיון, ברירה והשלמה וכיו"ב.
אסקור להלן רשימת הפרקים הראשיים ופרקי המשנה בהם אדון בהכרעת הדין:
פרק ראשון: השאלות המשפטיות - כללי. פרקי משנה:
2.    אי מציאת גופה.
3.                                                                                                                                       ההודאה.
4.    דרישת ה"דבר מה הנוסף".
5-8. מבחני ה"דבר מה בנוסף".
פרק שני: מן הכלל אל הפרט - המבחן הפנימי. פרקי משנה:
9.    פתח דבר.
10.   סקירה וניתוח ראשוני של גרסת הנאשם כעולה ממכלול הודעותיו במשטרה.
11.   הכחשות הנאשם בהודעותיו במשטרה, טרם הודאותיו בפני המדובב.
12.   הכחשות הנאשם בהודעותיו ובשחזוריו במשטרה, לאחר הודאתו בפני המדובב (סקירה וניתוח משמעות התכחשויות הנאשם לפרטים ספציפיים מחד גיסא, והסתרת פרטים מהותיים הקשורים לעבירות, מאידך גיסא, אשר בביצוען כבר הודה הן בפני המדובב והן בפני חוקריו).
13.   פרוט יוזמות והבהרות שונות מטעם הנאשם במהלך החקירה.
14-16.המדובב.
17.   חוות דעת המומחים בתחום הפסיכיאטריה והפסיכולוגיה הקלינית:
האומנם ניצב בפנינו נאשם שהינו מפגר בשכלו? ובהנחה שהתשובה לכך הינה בחיוב, האמנם סובל הוא מפיגור אורגני, או שמא אך מפיגור סביבתי?
18.   משקל ההודאות: סיכום ביניים.
פרק שלישי: המבחן החיצוני - "דבר מה נוסף"
--- סוף עמוד  96 ---
19.   פתח דבר.
20.   השוואת ההודאה עם הנסיבות החיצוניות.
21.   מראית התנהגותו המוסרטת של הנאשם במהלך השחזורים.
22.   השקית.
23.   לא בתולה.
24.   דמיון לתמונה.
25.   דמיון לעובדת השק"ם.
26.   אליבי שהופרך.
27.   תיאור בגדי המנוחה.
28.   עישון סיגריה.
29.   עדות השומר שאחדה.
30.                                                                                                                                     עדות הנהג אזולאי.
31.   שקרי הנאשם בבית המשפט - כראיית סיוע.
פרק רביעי: סוף דבר פרקי משנה:
32.   מבחן פנימי + מבחן חיצוני -
סיכום
33.   ההכרעה פרק ראשון: השאלות המשפטיות - כללי אי מציאת הגופה 2. בא כח המאשימה מבקש להרשיע את הנאשם, בעבירות המפורטות בכתב האשום על אף שגופתה של הנעדרת חנית קיקוס לא נתגלתה מאז תאריך העדרה 10.6.1993, ועד עצם היום הזה.
בבוא ביהמ"ש להכריע את דינו של הנאשם, מוטלת עליו החובה לבחון היטב היטב את הראיות שהובאו בפניו.
בידוע הוא, שלאחר הקביעה בדבר קבילות הראיות, קמה ומזדקרת לה השאלה; האם די בהודאתו של הנאשם כדי להרשיעו בעבירות המיוחסות לו בכתב האישום, גם כאשר טרם נתגלתה גופתה של חנית קיקוס, והאם עומדות לה לתביעה הכללית ראיות חד-משמעיות מהן רשאי יהיה ביהמ"ש להסיק את המסקנה היחידה, שהיא הרשעת הנאשם בעבירות המיוחסות לו, לאחר שאלה הוכחו מעל ומעבר כל ספק סביר?
בע"פ 641 ,622 ,543/79 נגר נ' מ"י פד"י ל"ה (113 (1, קבע כב' השופט שמגר (כתוארו אז), כאשר אל דעתו הצטרף גם כב' השופט בייסקי, כי "השאלה, אם ניתן להרשיע את מאן דהוא בעבירה של רצח או הריגה בלי שנמצאה גופתו של הקורבן, אינה אלא בגדר יישום לנסיבות מיוחדות של השאלה הכללית יותר, מה הן הראיות אשר בכוחן להוכיח ביצועה של עבירה מעל לכל ספק סביר?" (שם בעמ' 127).
--- סוף עמוד  97 ---
עפ"י קביעתו של כב' השופט שמגר, בכל הליך פלילי, אשר אין בו הודאה מצד הנאשם מחוץ לכתלי בית המשפט או בהליך הפלילי, עולות ומזדקרות להן שתי שאלות יסוד נפרדות זו מזו, הטעונות הוכחה: האחת, אם אכן בוצע מעשה העבירה, ולצדה של השאלה הראשונה, קמה וניצבת השאלה השניה, מהי זהותו של מבצע הרצח? (שם בעמ' 127).
עניינה של השאלה הראשונה קשור לכלל מסכת העובדות ומרכיביה, ההופכים עובדה נתונה להפרה של חוק נתון. מכלול זה בתמציתיות נקרא DELICTI CORPUS והוא נחלק לשני חלקים: האחד, מתייחס לנתונים העובדתיים בדבר גרימת הפגיעה ובמקרה דנן, לגרימת האונס והמוות, והאחר, מתייחס לקביעה אם גרימת הפגיעה היתה תולדה ותוצאה של מעשה עבירה שבוצע ע"י אחר (לדוגמא, אם הנעדרת שלחה יד בנפשה).
בפסה"ד הנ"ל, התעוררה השאלה העקרונית בה התבקש ביהמ"ש העליון לדון בשאלת הרשעת אדם בעבירת רצח כאשר הגופה לא נמצאה. כב' השופטים שמגר ואלון הסתמכו בפסיקתם על פסיקה אנגלית, אוסטרלית ואמריקאית וציינו בין היתר את פסה"ד בעניין (THE KING V. HORRY (1985, שניתן ע"י בית המשפט לערעורים של ניו זילנד, אשר הרשיע את HORRY ברצח אשתו, בהסתמכו על ראיות שכל כולן נסיבתיות, כאשר לא הובאה כל ראיה ישירה על גרימת מות האשה ואף גופתה לא נתגלתה. לא היתה גם כל הודאה מפיו של המערער HORRY בדבר ביצוע העבירה שיוחסה לו.
כב' השופט שמגר, ציטט גם את פסה"ד בעניין (R.V. OUUFREJCZYK (1955 בה "אישרה ערכאת ערעור באנגליה הרשעה בדין בעבירת רצח שנתבססה על ראיות נסיבתיות בלבד, מבלי שנכללה בחומר הראיות הודאה כלשהי של הנאשם מחוץ לכתלי ביהמ"ש..."
כב' השופט שמגר ציין בהקשר זה (בעמ' 133), ש"בית המשפט לערעורים של ניו זילנד הסיק, כי אין מניעה שהן CORPUS DELICTI, היינו, העובדה שבוצעה עבירה, והן אשמתו של הנאשם יוכחו ע"י ראיות נסיבתיות בלבד".
לאחר דיון רחב בנושא הגיע כב' השופט מ. שמגר לכלל מסקנה כי הוכחת ה"קורפוס דליקטי" יכולה להשען הן על ראיות ישירות והן על ראיות נסיבתיות. לפיכך,
"גם כאשר האישום הוא רצח, ניתן להוכיח באמצעות ראיות נסיבתיות את ה"קורפוס דליקטי"; היינו, את העובדות בקשר לגרימת הפגיעה או הנזק והן את העובדה כי הפגיעה כאמור נגרמה ע"י מעשה עבירה.
יתרה מזאת, יכול להיות שגם זהותו של העבריין תוכח בראיות נסיבתיות... משמע, הרשעה ברצח יכולה להישען כל כולה על ראיות נסיבתיות. אך, ... דרושה זהירות מירבית לפני הרשעה בדין אשר לא קדמה לה מציאתה של גופה; אולם תיתכן הרשעה כאמור, כאשר העובדות הן כאלה, עד כי ניתן להניח במידה גבוהה של וודאות, כי הנאשם הרג את הקורבן וסילק את גופתו". (עמ' 136 מול אות השוליים ז').
ראוי לציין בהקשר זה, שאם הסניגוריה לא הציגה ראיות המהימנות דיין בעיני ביהמ"ש, אין בכך כשלעצמו, כדי להשלים את החסר בראיותיה הנסיבתיות של הקטיגוריה.
תורת ה"קורפוס דליקטי", לגרסתו של השופט שמגר, אינה ישימה בישראל מקום שהראיות נשענות על הודאה שחל עליה סעיף 12 לפקודת הראיות [נוסח חדש], תשל"א - 1971.
לעומתו גרס כב' השופט אלון (אחרת מחבריו למותב) כי:
"בהעדר הודאה מצד הנאשם, על התביעה להוכיח בראש ובראשונה את דבר קיומו של ה"קורפוס דליקטי", ובאישום של עבירת רצח - את דבר מותו של אדם".
לדבריו,
--- סוף עמוד  98 ---
"גם אם נאמץ לנו חידוש זה, היינו, שיש בכוחן של ראיות נסיבתיות להביא לידי הרשעה ברצח, אף אם לא נמצאה הגופה ולא הוכח בראיה ישירה כי אירע כאן מוות, צריך שתחילת כל דבר יוכח, על ידי הראיות הנסיבתיות, עצם אירוע המוות, ורק משהוכח המוות במידה של "ודאות מוסרית" ובלי השאיר ספק סביר כלשהוא, רק אז יש להרשיע על פי ראיות נסיבתיות...
המוכיחות את הפליליות... הוכחת המוות כשם ששמשה עד עתה תנאי ראשוני ואלמנטרי להרשעה ברצח, תמשיך לשמש תנאי ראשוני להרשעה...". (עמ' 155 מול אות השוליים א').
הוכחת המוות, אליבא דפסיקת כב' השופט אלון, לא די שתעשה ע"י ראיה נסיבתית, שכל כולה שלילית במהותה, אלא יש להסיק בדרך החיוב מהראיות הנסיבתיות על מותו של אדם.
גם בפס"ד בעניין אלג'ים נ' מ"י (ע"פ 609/86 פד"י מ"ב (341 (2, מפי כב' השופט בך, אשר הסתמך בין השאר על פס"ד "נגר" הנ"ל, נפסק כי:
"ניתן להרשיע נאשם ברצח אף ללא מציאת גופת הנרצח, ובלבד שעובדת מותו של הקורבן הוכחה כדבעי באמצעות ראיות אחרות (עמ' 549 מול אות השוליים ד').
כך גם נפסק מפי כב' השופט ש. אלוני בע"פ 20/89, אמסלם נ' מ"י, פד"י מ"ד (573 (1, אשר בהתיחסו לפסקי הדין בעניין "נגר ו"אלג'ים" הנ"ל, קבע:
"...ואין לומר שבהעדר גופה לא ניתן לבסס הרשעה על יסוד ראיות אחרות". (עמ' 586 מול אות השוליים ד').
ובהמשך:
"אין כל מניעה להרשיע ברצח על יסוד ראיות נסיבתיות אמינות.
מכאן רק ניתן ללמוד, על דרך של קל וחומר, שקיומה של עדות ישירה, הנוספת לראיות נסיבתיות, ודאי וודאי יכולה לשמש בסיס להרשעה, אפילו לא נתגלתה הגופה". (עמ' 586 מול אות השוליים ה').
נמצאנו למדים מן הספרות המשפטית על מקרהו של John Perry (R.v. Perry (1660) ,14 how. st.Tr, 1312), שהומת בתלייה לאחר שהודה ברצח אדונו שאבד, ואולם בחלוף מספר שנים חזר האדון האובד, והודיע כי למעשה תעה בדרכו. בערב בו נעלם, נחטף לדבריו, על ידי שודדים והוחזק בטורקיה.
מקריהם של "נגר" ו- "Perry", מקימים את השאלה גם בעניננו, האמנם, ניתן לסבור, שיגיע יום בו תופיע "קורבן הרצח", חנית קיקוס, חיה ושלמה, כפי שעשה "קורבנו" של Perry.
וכפי ששואל בנושא זה ביהמ"ש העליון:
"האם ניתן להרשיע מאן דהוא בהריגתו של פלוני, אם אין ראיות ישירות ומהותיות המוכיחות את מותו. הווה אומר: אם לא נמצאה הגופה, או סימנים מהותיים אחרים המוכיחים את מות הקורבן? (פס"ד "נגר" הנ"ל, בעמ' 126).
קמה ומזדקרת לה השאלה, מהי, אם כן, אותה ראייה שיש בכוחה להרגיע את חששו של בית המשפט, שמא "יבוא ההרוג ברגליו"? (בבא קמא, עד, ב').
אין כל ספק כי הוכחת עבירת רצח "מעבר לכל ספק סביר" בלא שנמצאה גופת הקורבן, דורשת, אם אין בנמצא הודאת נאשם במשטרה, ראיות ישירות או ראיות נסיבתיות המוכיחות את מותו של הקורבן בעבירה פלילית.
--- סוף עמוד  99 ---
הודאתו של נאשם במשטרה, שנתקבלה בבית המשפט ועברה אף את מבחני האמינות והמשקל, מספקת את ה -corpus delicti, ואף את זיהויו של הנאשם כמבצע העבירה.
ההודאה
3.    יש המודים בפשעים, שבביצועם לא נטלו כל חלק ובלבד שיוכלו ליהנות מ"מצוות ההודאה", ( Abramson, "Why lnnocent peaple confess to crimes",
1 Why 110, 114 (jan 6. 1952). מוכרת אף תופעה נוספת, המוכרת לפסיכולוגים, שעניינה, מקרהו של אותו אדם המסכים מטעמים שונים ומשונים להענש בגין בצוע עבירה שביצע אחר, (ראה ספרו של דוסטוייבסקי, "האחים קרמזוב", כאשר האב פיודור נרצח ע"י בנו הבלתי חוקי סמרדיאקוב, אך בנו הבכור דימטרי הוא שהודה והורשע ונשלח לסיביר).
ידועים, להבדיל, אף אותם מקרים של שבויים, שהודו מרצון בעבירה שלא ביצעו, כתוצאה מ"שטיפת מוח" (Brainwashing). בתחום הפסיכולוגיה, זו ידועה כתופעה של "שינוי עמדות" (attitude change), כאשר אדם מוחזק על ידי שוביו בבידוד מוחלט, בחוסר גירויים מוחלט לחושיו (sensony deprivation), או, להבדיל, במצב של גירוי יתר - (over stimulation), כגון במצב של חוסר שינה והטרדה בלתי פוסקת.
שיטה זו, שהביאה בעקבותיה לעיתים, אף להבעת הערכה ותודה מצד אותם אסירים כלפי שוביהם, מוכרת אצל הקומוניסטים בסין (כפי שנקבע במחקריהם של המדענים ד"ר וולף וד"ר הינקל:
"Communist Interogation and indoctrination of enemies of the state", 76 archives at neurolgy and psycriatry (1956) 115, 116, 162)
ואולם, על כל אלה קובע דווקא מומחה ההגנה, הפסיכיאטר פרופ' לוי, כי בענייננו, אין הדבר קיים. ובלשונו:
"אני ער לכך, שאדם יכול להודות בדברים שלא עשה מנימוקים שונים, כגון שיש לו דמיונות שווא, או שיש לו רגשי אשמה והוא רוצה להעניש את עצמו, או שהוא רוצה להראות שיש לו יכולות יותר ממה שבאמת יש לו... אבל זה לא המקרה שבפנינו, ואם זה היה המקרה, הייתי מציין זאת בחוות דעתי". (עמ' 453 ש' .(10-6
הסניגור המלומד לא השליך יהבו ולא ניסה לכבוש טריטוריות בנושא קבילות ההודאה, וטיעוניו בפנינו התמקדו במציאת המפתח להבנת הדינמיקה הנפשית של הנאשם ופענוח חידתו, כל זאת אך לעניין משקלן של הודאותיו מחוץ לכתלי בית המשפט, לרבות שחזוריו.
ויובהר; הסכמת הסניגור לקבלת הודאותיו של הנאשם, אין פירושה שניתן להסתמך על תוכנן כעל ראיות אמינות, ואין בכך חריצת דין גם בעניין משקלן. עדיין מזדקרת לה השאלה הנפרדת, מה משקלן של אלה. לשון אחר; על בית המשפט לדון ולקבוע, אם תוכנן של הודאותיו הוא דבר אמת (ראה ד"נ 3081/91 פ"ד מ"ה (441 (4, בעמ' 458 מול אות השוליים ד' והאסמכתאות המוזכרות שם), וקביעה זו תסוכם רק לאור הראיות שבאו לפנינו, לרבות דברי הנאשם בעדותו בפנינו (ע"פ 500/75 ברנס נ' מ"י פ"ד ל"ו (208 (1, בעמ' 212).
משקל ההודאה נגזר על פי שני מבחנים מצטברים, האחד פנימי ומשנהו חיצוני:
"המבחן הפנימי מתייחס לתוכנה של ההודאה, והוא תר, על פי ההגיון וניסיון החיים, אחר סימני האמת, המתגלים בתוכן ההודאה. סימנים אלו נלמדים מנוסח הדברים, סדר הרצאתם, מידת פירוטם, סבירותם הפנימית ומבחנים כיוצא באלה.
--- סוף עמוד  100 ---
המבחן השני הוא, כאמור, חיצוני. אין הוא מעוגן אך ורק בתוכנה של ההודאה, אלא מטרתו לחפש אחר סימנים שמחוץ לדברי המערער עצמו בהודאתו, אשר יש בהם כדי ללמד על אמיתותה. זהו המבחן אשר מתבטא בחיפוש אחר קיומו של "דבר מה" נוסף".
(ד"נ 3081/91 הנ"ל, עמ' 458 מול אותיו השוליים ה'-ז' והאסמכתאות המוזכרות שם).
דרישת "הדבר מה"
4.    בידוע הוא, שאין מרשיעים על פי הודאה כעדות יחידה, אלא אם כן מצוי בחומר הראיות "דבר מה נוסף" (something in addition) שיש בו לחזק את משקל ההודאה ולשוות לה אמינות.
בפס"ד "נגר" הנ"ל חזר וציין כב' השופט שמגר את ההלכה הנ"ל.
הודאת נאשם, לאחר שנתקבלה ויוחס לה מלוא האמון והמשקל, די בה אם מתווסף לה "דבר מה" נוסף כדי לבסס הרשעתו של נאשם, אף מבלי להזדקק לראיות נוספות.
הדבר מה הנוסף חייב להתייחס הן לשאלה אם בוצעה עבירה והן לשאלה אם מוסר ההודאה הוא העבריין שביצע את העבירה. (ראה עמ' 114 בפסה"ד "נגר").
כבר בפס"ד אנדלרסקי נ' היועץ המשפטי לממשלה (ע"פ 3/49, פד"י ב' 589) נפסק, ש"אין החוק אוסר הרשעתו של אדם על סמך הודאתו בלבד - אולם אין מן הבטחון לעשות כן ויש לבקש "דבר מה" נוסף לחיזוק ההודאה - ה"דבר מה" הדרוש כתוספת להודאה אינו "הוכחה מסייעת", אלא קביעה באמצעות מבחן אם דברי ההודאה נכונים הם". (עמ' 589).
העולה מן האמור הוא, שאין מרשיעים נאשם עפ"י הודאה כעדות יחידה אלא אם כן מתווסף לה, מחומר הראיות, דבר מה נוסף התומך באמיתותה - היינו, נדרשת תוספת ראיה מאמתת בלבד, המאפשרת העמדת ההודאה במבחן של אמת.
לשון אחר; "הדבר מה" הנוסף כראייה, אינה רק בגדר ראייה המסבכת את הנאשם במעשה העבירה, אלא מאמתת את דברי ההודאה.
בע"פ 428/72 פד"י כ"ח (267 ,(1, בעמ' 27 קבע השופט י. כהן כי:
"כבר הוסבר בפסקי דין של בימ"ש זה, שכל המטרה של הראיה הנוספת המכונה "דבר-מה" אינה אלא להראות, שהנאשם לא בדה את הסיפור מליבו (ע"פ 370/62, פד"י, בעמ' 495), ושיכולה זו להיות קלה שבקלות" (ע"פ 153 ,178/65 בעמ' .(165
בע"פ 363 ,290/59, נאמר על ידי השופט לנדוי (בעמ' 1499), שכדי לסלק את החשש, פן ייחס הנאשם לעצמו עבירה שלא עבר אותה,
"אין צורך בראיה מסייעת המסבכת את הנאשם דוקא, אלא גם די בראיה אחרת המאשרת את סיפור העובדות שבהודאה בנוגע לפרטים אחרים...
בקיצור ה"דבר מה" הוא ראיה, ישירה או נסיבתית, המאשרת במידת מה את תוכן ההודאה, אך לאו דווקא במה שנוגע לזהות הנאשם כמבצע העבירה". (ההדגשה לא במקור).
ניזכור ונביא בחשבון, כי אדם הנחשף לראשונה למעצר ולחקירה המהווים לכל הדעות, בשל האוירה השונה, המדאיגה והמאויימת, ארועים טראומטיים, עלול להיות מאוד פגיע.
נהיה ערים, כי לכל נחקר - יכולת שונה לעמוד במצבי לחץ, והוא מתנהג על פיה ומתפקד בהתאם לה, ואלה אינם ידועים ונהירים די צרכם לחוקרים.
--- סוף עמוד  101 ---
נתונים שכאלה הינם מרכזיים בנושא האפשרות של שבירת רוח רצונו של הנחקר, בבחינת יהא רצונו מתבטל ותהא זהותו מדוכאת.
לא יכול להיות ספק כי מסירת הודאת הנאשם מרצונו הטוב והחופשי, מושפעת ע"י אישיותו הכללית של הנאשם.
כשהגוף האנושי מונח פעור ונגיש בפני חוקרי משטרה, מתברר לעתים שהסודות והמסתורין שהגוף האנושי בכוח רצונו אוצר בין קפליו - גדולים ומורכבים לעתים לא פחות מאלה המסתתרים בנפש האדם או בנשמתו - חדלים לפתע להיות חבויים מן העיין.
יתרה מזאת, ניתן אף לסבור כי קיימים אצל נחקר, לא כל שכן, אצל נחקר הסובל, אם אכן הוא סובל, מפיגור קל עד בינוני,בימים של מצוקה שאין למעלה מהן, כשהנשמה משועבדת עקב כך לסבלות היום-יום, מצבים של שינויים ותנודות בכוח רצונו.
בספרו של כב' השופט י. קדמי ("על הראיות", חלק ראשון, מהדורה משולבת ומעודכנת, תשנ"א - 1991 עמ' 79) נאמר, בין השאר:
"ניסיון החיים מלמד כי נאשמים עלולים למסור הודאות כוזבות, לא רק בעקבות נקיטה באמצעים פסולים אלא מטעמים אחרים, שונים ומשונים, שאין בינם לבין נסיבות מסירת ההודאה ולא כלום. על כן, דין הוא שלעולם על ביהמ"ש לחשוש לאמיתות הודאה, ואפילו עמדה זו במבחן הקבילות; והאמצעי בעזרתו מסלק ביהמ"ש את החשש שמא אמר המודה שקר על עצמו הוא - עמידה בדרישת ה"דבר מה".
בנושא זה נקבעו הלכות ברורות גם בפסקי דין נוספים:
בפס"ד בן עזרא נ' מ"י פד"י ל"ח (47 ,(1 נקבע:
"...הרעיון והמטרה, המונחים ביסודה של הדרישה ל"דבר מה נוסף" לאימות ההודאה, הם, שיש להסיר את החשש, שמא מסיבה זו או אחרת, הודה הנאשם מחוץ לכותלי בית המשפט בעבירה שלא ביצע, או שאולי כלל לא בוצעה על ידי מאן דהוא" (שם, בעמ' 52).
באותו פס"ד בעמ' 53 נאמר:
"יש כאן צורך להעזר במשהו חיצוני להודאה, אשר ביחד עם ההודאה ותוך כדי השוואה אתה מוסיף לה משקל ומאפשר לבית המשפט לשלול את האפשרות, שמא אין ההודאה אלא פרי דמיונו והמצאתו של הנאשם, או שמסיבה כלשהי הודה הנאשם בעבירה, שלא הוא ביצע אותה".
ובפס"ד אחר (ע"פ 614 ,556/80 מוחמד עלי ואח' נ' מ"י, פד"י ל"ז (169 (3) נקבע בנושא זה:
"...כדי להפיג את החשש המלווה תדיר, לפי ההלכה שהשתרשה בישראל, הודאה, הנמסרת מחוץ לכתליו של בית המשפט, שמא הפליל עצמו הנאשם לשווא" (בעמ' 181).
ובהמשך:
"... בישראל.... אין דורשים הוכחה של הקורפוס דליקטי כתנאי להרשעה, אך מידתו ומשקלו של ה"דבר מה הנוסף" חייבים להיות גדולים יותר, אם עצם ביצוע העבירה מוטל בספק. הטעם לכך הוא, שבמקרה כזה קיים חשש לא רק שמא הדביק הנאשם לעצמו עבירה, שבוצעה על ידי אחר, אלא גם שמא הוא מייחס לעצמו מעשה, שכלל לא היה ולא נברא".
יישום מבחן "הדבר מה" בעניין דידן ייבחן על ידי בהמשך, והשקפתי בנידון תובא בפרק השלישי.
מבחני "הדבר מה הנוסף"
--- סוף עמוד  102 ---
מבחן "ידיעת הפרטים"
5.    דרישת ה"דבר מה" תבוא על סיפוקה, אם ניתן לראות כי "הפרטים" המפורטים בהודאה - אמיתיים הם (כגון: פרטי האירוע נשוא האישום, פרטים המצויים בידיעתו של מי שביצע את המעשה נשוא האישום, או של מי שקשור בדרך אחרת לביצוע המעשה).
על התביעה לדאוג להביא ראייה חיצונית משכנעת - ראיית "דבר מה" - המאמתת את פרטי התרחשות העבירה כפי שנמסרו בהודאה.
משקלה הראייתי של ראיית ידיעת הפרטים, גדל ככל שהפרטים הם נסתרים יותר ומיוחדים יותר.
(ע"פ 260/78, ל"ג (209 (2 (סלימאן), ע"פ 721/78, ל"ג (246 (2 (פרץ); ע"פ 750/80 ל"ו (617 (1 (שמלץ).
מבחן ההזדמנות
6.    עיקרו הינו, האם היתה לו לנאשם ההזדמנות המיוחדת לבצע את מעשה העבירה בו הודה בהודאתו.
לשון נוספת; האם על פי הנסיבות העובדתיות שהוכחו במהלך המשפט, נמצא הנאשם במקום ובזמן התרחשות העבירה, ועובדת הימצאותו במקום, בזמן ובנסיבות הנקובים בכתב האישום נטולת הסבר מניח את הדעת, שכן אין זו המצאות "שיגרתית" או "מיוחדת".
מבחן זה אינו מבחן בודד, בד"כ, אלא משתלב עם מבחן "ידיעת הפרטים". (ע"פ 543/79, ל"ה (142 (1 (נגר).
וכפי שכבר נקבע בע"פ 290/59 פלוני נ' היוהמ"ש פד"י י"ד 1498 ,1489 ".... לעומת זאת, אם העבירה בוצעה במקום נידח, שהגישה אליו אפשרית רק למעטים, וביניהם לנאשם, במקרה כזה תגדל חשיבותו של מבחן ההזדמנות".
מבחן "ההשתלבות במציאות"
7.    זהו מבחן של שילוב בין שני המבחנים הקודמים, המצביע על כך שהודאתו של הנאשם משתלבת היטב במסכת האירועים.
לדוגמא, יכולתו של נאשם לשחזר את מעשה העבירה, אשר הודה בביצועה, הינה "דבר מה נוסף" מספיק, שכן זוהי עמידה במבחן "ידיעת הפרטים", (ע"פ 721/78 ל"ג (246 (2).
ואולם, חובה להראות ולהוכיח, שהשחזור חוזר על אשר התרחש במציאות, כשהוא אותנטי, של המודה עצמו ולא שיחזור "מטעם" החוקרים בעלי מוטיבציה להכחיש הזקקות ללחצים בלתי חוקיים.
אם אותר ספק, ולו הקטן ביותר, שמא הנחו החוקרים את הנאשם במהלך השחזור, או לפניו, מטעם זה או אחר, יאבד הוא את כוחו הראייתי. (ע"פ 750/80 ל"ו (1) 617 (שמלץ).
האם נדרש "דבר מה" לכל עבירה בנפרד?
8.    מקום שנשוא האישום הוא מספר עבירות (לדוג', אונס+רצח) אין נדרש "דבר מה" לכל עבירה בנפרד, מה גם שהמדובר בסמיכות וברצף, וההלכה הפסוקה כיום הינה שדי ב"דבר מה נוסף" לאחת מן העבירות: הכל בהתאם לטיבו של ה"דבר מה" ובהתחשב בנסיבות הענין (ע"פ 750/80, ל"ו (617 (1 (שמלץ).
--- סוף עמוד  103 ---
פרק שני: ומן הכלל אל הפרט פתח דבר 9. לטענת הסניגור המלומד, מבחנן הפנימי והחיצוני של כלל הודאות הנאשם מלמד, כי בשל כל אותם סימפטומים נפשיים, על תוצריה האינדיווידואליים, דוווקא אצל אדם הסובל מפיגור מסוגו של הנאשם, אלה אינן הודאות אמת, ומשקלן, בשל אי הבנת הדינמיקה הנפשית שהוליכה אותו להודות, שואף לאפס, שכן הן אינן משתלבות במציאות, מלאות סתירות וניגודים, חסרות כל הגיון פנימי ובפרטים מרכזיים נתגלו כבלתי מתקבלות על הדעת, לכן אין מקום להשתית עליהן הרשעה.
עיקר השגתו, הינה, כי דברי הנאשם שנרשמו בהודאותיו, היו קונסטרוקציה של דברים אותם שמע הנאשם מפי חוקריו, חזר עליהם בע"פ ואישרם בחתימת ידו מבלי שיש בהם אמת.
מאחורי הבחינה שתידרש ותיבחן להלן, מסתתרת ההנחה, שאם אכן יתברר, שיש תהום בין הודאת הנאשם לבין המציאות האובייקטיבית, תדהה האמינות של ההודאה.
ויובהר כבר עתה; בחינת תוכן ההודאות, אף אם תגלה סתירות בין שלל גרסאותיו של הנאשם, אינה מחייבת, מניה וביה, הטלת ספק בבצוע שתי העבירות בהן הודה הנאשם.
בידוע הוא, כי ניתן להפריד בין חלקי דבריו של נאשם או של עד, כאשר לחלק מהם ניתן לייחס אמון מלא ולדחות חלק אחר שבהם כדברי שקר, והדברים ידועים ומקובלים [ע"פ 107 ,103/87 ,79/87, גרנות נ' מ"י, פד"י מג (637 ,617 (3; ע"פ 71/76 מרילי נ' מ"י פד"י ל' (819 ,813 (2 וסעיף 57 לפקודת הראיות (נוסח חדש)]:
"ניסיון החיים והניסיון השיפוטי מלמדים, שגם השקרן כולל בדבריו קטעי אמת, וכי גם דובר שעיקרי דבריו אמת מתבל דבריו לפעמים באמירה שאינה אמת, ועל ביהמ"ש לנסות ולהפריד בין אלו לאלו.
הסינון וההפרדה בין חלקים אלה הם מן המלאכות המקובלות על בית המשפט. ניתן להוסיף כאן, כי סתירה בגרסאות השונות של הנאשם, המתארות את בצוע העבירה והנבחנות על ציר הזמן, היא תופעה מוכרת במקרה של הודאה בשלבים. הווי אומר, קורה שחשוד או נאשם מתחילים תגובתם לחוקרים בהכחשה כללית, מודים לאחר מכן רק במקצת, תוך שהם מבקשים להרחיק עצמם מעיקרו של המעשה האסור, ורק במהלך החקירה, כאשר מוצגות לפניהם סתירות בדבריהם ובדברי נחקרים אחרים או ממצאים אובייקטיבים, קורה שגרסתם הראשונית נפרמת וכי נפרסת, לפעמים אט אט, תמונה רחבה ומלאה יותר. לו היה עצם קיומה של סתירה באמרות בגדר מניעה כללית להסתמכות על הודאה, הרי לא ניתן היה להסתמך על הודאתו של מי שהתוודה על אתר, מיד עם פתיחת החקירה, ולעולם לא ניתן יהיה להשען על אמרתו של מי שהכחיש תחילה בצורה כלשהי את עבירתו; אולם, כמבואר לעיל, לא אלו אמות המידה לפיהן מחליט בית המשפט במשקלה של ההודאה".
(ד"נ 3081/91 הנ"ל בעמ' 499 מול אותיות השוליים ה'-ז').
כדי לבחון את תוכנן של הודאות הנאשם, לשם בחינת מבחנן הפנימי, אתכבד אף אני, בנוסף לניתוח המעמיק המקובל עלי, בכל הכבוד, שערך חברי כב' השופט גלעדי, לציין להלן בצורה מפורטת עד כמה שרק ניתן, את עיקרי תהליכי החקירה לשלביה, על שלל הניואנסים שבה, הדקויות, ההקשרים, הקונוטציות והאסוציאציות שאין להפרידם מן הטקסט הכתוב.
בצד סקירתן וניתוחן של כלל אמרותיו במשטרה, אדגיש, בין השאר, גם את אותם חלקים בהם ידע הנאשם להגיב דווקא בשלילה ובהכחשה - ולא באימוץ ובאישור אוטומטי - לשאלות מסויימות של חוקריו ואלה הם, כפי שניווכח, חלקים נרחבים, החל מהכחשתו באופן מוחלט בהודעותיו הראשונות את ביצוע העבירות המיוחסות לו, בבחינת "צדיק אני ולא חטאתי", דרך שיחותיו המוקלטות עם העד המכונה ראיד (להלן - המדובב), לרבות הכחשותיו והודאותיו בפניו, על כל המשתמע מהן, דרך מתן הודאה ראשונית וחלקית, כתובה ומוקלטת, ושחזור ראשוני וחלקי, מוקלט ומוסרט, דרך מתן הודאות מוקלטות נוספות, מפורטות יותר, והודאה גם בפני שופטת המעצרים, דרך חזרתו מהודאתו מספר ימים מאוחר יותר, מייד לאחר המפגש בינו לבין עורך דינו הראשון, ועד לחזרתו המיידית מחזרתו מהודאתו כבר במהלכה של אותה הודעה, ומסירת הודאה מלאה ומפורטת ביותר, וכן
--- סוף עמוד  104 ---
יציאתו הנוספת לשחזור מוקלט ומוסרט, מלא בבושת פנים והבעת צער על מעשיו, כאשר הודאותיו בשחזוריו המוקלטים, אף מחוץ להודאה הכתובה והחתומה, אף שהוא איננו יודע קרוא וכתוב, יש בהן כדי ליצור אמצעי "להשוואה, וכן שיקול בין יתר השיקולים המופעלים לשם בחינתה של האמת הפנימית שבהודאה..." (ע"פ 476/89, פ"ד ל"ה (785 (1, בעמ' 815).
עוד אציין ואדגיש להלן, גם את אי הפסיביות ונקיטת היוזמות של הנאשם במתן פרוט יתר והרחבה במהלך שיתוף הפעולה המלא שלו עם חוקריו, אף מעבר למה שהתבקש להשיב, ומשמעות הדבר בעיני.
סקירה וניתוח גרסת הנאשם במכלול הודעותיו במשטרה
10.   רס"מ עמוס עזריה, חבר בצח"מ שחקר פרשה זו, היה החוקר הראשון שהתבקש לצאת ולגבות עדות מהנאשם בביתו, לאחר שהתקבלה ידיעה, כי שומר אתר דודאים (העד שאחדה) נוהג לארח במקום עבודתו בחורות יהודיות.
לאחר שהשומר עצמו נחקר והכחיש מידע זה, יצא מר עזריה לביתו של הנאשם במטרה לאמת או להפריך המידע הנ"ל.
הוא נסע בתאריך 18/6/93 לשכונה 24 ברהט ופגש שם את הנאשם.
עוד בטרם פנה אליו כדי להבהיר לו את עילת בואו אליו, פנה אליו הנאשם ואמר לו: "ידעתי שתבוא אלי" (עמ' 233 ש' 14). תגובה זו של הנאשם עוררה אצלו תהייה ותמיהה, ואלה התעצמו נוכח עובדה נוספת, לפיה עמד הנאשם ליד רכב מסוג "סובארו", שנת יצור 82, בצבע כחול, אשר על חלונותיו האחוריים היו מורכבים וילונות. המידע המודיעיני שהיה אותה עת בידי הצח"מ הקשור לתיק הנוכחי, התייחס לבדואי בעל רכב דומה, הנוהג להסתובב באופקים, במטרה לנסות וליצור קשר עם בחורות יהודיות.
העד בחר להזמין את הנאשם לחקירה בתחנת המשטרה, גבה ממנו אמרה ראשונה (ת/51), ובעקבות תמיהות ואי בהירויות שנתגלו בה, הוחלט להשאירו במשטרה להמשך החקירה והוא נכלא בתא המעצר.
במהלך אותו יום, כשעתיים מאוחר יותר, גבה ממנו העד הודעה נוספת (ת/52). יומיים מאוחר יותר גבה ממנו העד שתי הודעות נוספות (ת/53 ות/54), ולמחרת היום, גבה ממנו הודעה נוספת (ת/55).
למחרת, בתאריך 23.6.1993, הוזעק העד בשעות הלילה לתחנת המשטרה באופקים לאחר שנודע לו, כמו גם לשאר אנשי צוות החקירה, כי הנאשם, אשר שהה כבר באותה עת שש שעות עם המדובב בתא המעצר, הודה בפניו בעבירות נשוא תיק זה.
בנוכחותו, תיחקר קצין אח"ק, סנ"צ אביקסיס, את הנאשם במועדון התחנה, מבלי שחשף בפניו את העובדה, כי כבר ידוע להם שהוא הודה בסמוך לפני כן בפני המדובב בבצוע העבירות.
הנאשם, במהלך התיחקור הנ"ל, הודה בביצוע העבירות (ת/60) ואף שירטט בפני הקצין אביקסיס את אזור השלכת הגופה (מוצג ת/14). בשלב מסוים, התבקשו אנשי צוות החקירה על ידי הקצין אביקסיס לפנות את החדר והנאשם נותר בו לבדו עם הקצין אבוקסיס. מאוחר יותר הם שבו חזרה למועדון. בסמוך לאחר שהודה הנאשם בפניהם, בע"פ, בבצוע העבירות, ירד העד עם הנאשם לחדר החקירות עפ"י הוראת סנ"צ אבוקסיס וגבה ממנו בשעה 00.45 את הודעתו ת/56.
בגמר גביית ההודעה, שהכילה בשלב זה הודאה בלתי מלאה, המתינו השניים לבואה של המעבדה הניידת לשם עריכת שחזור ראשוני. השיחה הנמשכת בין שניהם הוקלטה אף היא.
--- סוף עמוד  105 ---
בסמוך לאחר מכן, לאחר שהוחזר לתא המעצר לזמן קצר והמשיך לשוחח עם המדובב ששהה עדיין בתא המעצר ואף התייחס בשיחתם הנ"ל לחקירתו, להודאתו, ליציאתו הקרובה לשחזור ולאי רצונו לחשוף בפני חוקריו את מקום המצא הגופה, יצאו הנאשם ומלוויו לשחזור ראשוני, במהלכו הסתיר עדיין מחוקריו את העובדה כי אנס את הנעדרת, וטען לקיום יחסי מין עמה במעין-הסכמה שבשתיקה מצידה, וכן הסתיר עדיין את עובדת השלכת הגופה לאתר דודאים וטען, בשלב זה, שהשליכה לצד הדרך ליד גישרון, בסמוך לשדה תימן, לא רחוק מאתר דודאים.
גם בתאריך 24.6.1993 גבה העד מהנאשם הודעה מוקלטת (ת/57).
באותו יום נגבתה מהנאשם הודעה נוספת על ידי פקד עמר (ת/2).
בתאריך 28.6.1993, בסמוך לאחר שביקר אצל הנאשם עורך דינו, נגבתה הודעה מהנאשם (ת/58), בתחילתה חזר בו מהודאתו בבצוע העבירה, ואולם בסופה של אותה הודעה, חזר בו הנאשם מחזרתו מהודאתו והודה שוב בבצוע העבירות, לא בטרם פרץ בבכי מר.
בסמוך לאחר מכן נגבתה ממנו הודעה נוספת (ת/3), והפעם ע"י פקד שמעון עמר.
ביני לביני, נכתבו ע"י חוקרים נוספים בצח"מ דו"חות זכרון דברים בהקשר לשיחות שונות שנוהלו עם הנאשם, לרבות בעניין התבטאויותיו והודאותיו בפניהם, וכן בדבר התנהגותו הכללית (כגון: ת/60 מתאריך 22/6/93, שנרשם ע"י סנ"צ אבוקסיס; נ/22 מתאריך 23/6/93, שנרשם ע"י פקד עמר; נ/41 מתאריך 23/6/93, שנרשם ע"י סמ"ש אליעזר דהן; נ/7 מתאריך 24/6/93, שנרשם ע"י רס"מ אבי נחמני).
אסקור להלן עיקרי תוכנן של אמרות הנאשם במשטרה, כמבואר לעיל:
א.    באמרתו הראשונה במשטרה מתאריך 18.6.1993, שעה 11.37 (ת/51), שנגבתה ע"י החוקר עמוס עזריה, ציין הנאשם, בין השאר, כי אינו נוהג לבקר באופקים, פרט לפעם אחת בעת שביקר אצל סוכן ביטוח כשבועיים שלושה קודם לגביית העדות (עמ' 2 ש' 10-6).
רכב הסובארו שלו, נמצא לדבריו, בחזקתו קרוב לשנה וחצי.
בנושא אחר, הכחיש הנאשם כי שבוע קודם לכן התלוננו בפניו נהגים מאופקים על כי שומר האתר שאחדה לא פתח להם את שער האתר במועד. בהתייחסו לנושא נוסף עליו נחקר, טען הנאשם:
"אני אף פעם לא אמרתי לאנשים מאופקים ששאחדה דופק כל הזמן בחורות ולא אמרתי להם ששאחדה מביא בחורות למקום. אין לי שום קשר עם האנשים מאופקים ואני אף פעם לא ישבתי איתם לדבר או לשתות קפה...
אני אף פעם לא דיברתי איתם על הבחורה שנעלמה מאופקים אני שמעתי את זה רק מהרדיו..." (עמ' 3 ש' 16-9).
הנאשם אף הכחיש כי ישב אי פעם ללגום כוס קפה בצוותא עם אותם נהגים מאופקים המביאים דרך קבע את הזבל לאתר (עמ' 4 ש' 11-10).
כאשר הוצגה בפניו הגרסה, לפיה קיימת עדות אחרת בה נאמר, בין השאר, כי "בזמן ששתיתם קפה, אתה אמרת להם שיחפשו את הנעדרת במזבלה, או שאתה תמצא אותה במזבלה..." (עמ' 4 ש' 15-13), הגיב הנאשם בשלילה מוחלטת: "לא, זה שקר, זה הכל שקר. לא אמרתי להם בכלל דבר כזה" (עמ' 4 ש' .(17-16
ב.    באמרתו במשטרה מתאריך 18.6.1993, שעה 13.20 (ת/52), שנגבתה אף היא ע"י החוקר עמוס עזריה, העלה הנאשם טענת אליבי, על כי בתאריך 9.6.1993, לאחר שסיים עבודתו
--- סוף עמוד  106 ---
ב-07.00 בבוקר, הגיע לביתו, התגלח, התקלח ונותר בביתו עד השעה 23.00. הנאשם שב והכחיש, כי בתאריך 13.6.1993 ישב בצוותא עם קבוצת פועלים מאופקים ואמר להם משהו (עמ' 3 ש' 18). ובנוסף, הכחיש נחרצות שאמר לאחד הנהגים, שכדאי לחפש הבחורה הנעדרת במזבלה (עמ' 7 ש' 28-27).
בתשובה לשאלה מפורשת שהוצגה בפניו, היכן שהה ביום ה' 10.6.1993, השיב: "אני הייתי כל היום בבית עד שיצאתי לעבודה בשעה עשר או אחת עשרה בלילה" (עמ' 8 ש' 5-4).
ויודגש; אף לא מילה אחת נאמרה מפיו אודות היציאה לביקור אצל קרוב משפחתו שאפיק, שהיה מאושפז אותה עת בבית החולים "סורוקה".
ג.     באמרתו במשטרה, מתאריך 20.6.1993 (ת/53), שנגבתה אף היא ע"י החוקר עמוס עזריה, חזר הנאשם על גרסתו לפיה, בתאריך 10.6.1993 הגיע למקום עבודתו רק בשעה 23.00 (עמ' 1 ש' 19). לדבריו, ישב בצוותא עם שאחדה השומר בצריף השמירה שלו (עמ' 1 ש' 21). עוד אישר באימרה זו, שנהג לקיים יחסי- מין עם פרוצות (עובדה שהוכחשה על ידו בשיחתו עם הפסיכיאטר פרופ' לוי ובמהלך עדותו בביהמ"ש), אך לדבריו, בתאריך 10.6.1993 "לא הלכתי לזונות ומהבית הלכתי ישר לעבודה" (עמ' 2 ש' 7-6).
בהמשך הודעתו הנ"ל ציין, כי בתאריך 11.6.1993 "אני שטפתי את הרכב אצלי בבית, הרכב עמד על הכביש מול הבית ושם אני שטפתי אותו" (עמ' 3 ש' .(10-7
ויודגש; עניין מועד שטיפת הרכב, הוא נושא שנוי במחלוקת, לאור עדותו של שומר האתר שאחדה, לפיה שטף הנאשם את רכבו הפרטי באתר, ערב קודם לכן, קרי, ביום העדרות הנעדרת, ולנושא זה אדרש בהרחבה בהמשך, בבואי לדון בעובי קורתה של עדות העד שאחדה.
ד.    באמרתו במשטרה מתאריך 20.6.1993 (ת/54), שנגבתה אף היא ע"י החוקר עמוס עזריה, השיב הנאשם בשלילה מוחלטת לשאלה, "האם אתה לוקח טרמפיסטים ברכב שלך?" (עמ' 1 ש' 6). ("לא, חס וחלילה, חוץ מהמשפחה שלי אני לא לוקח אף אחד", עמ' 1 ש' 7). לדבריו, "מאז ששטפתי את הרכב שלי (ביום שישי ה-11.6.1993 - צ"ס) אף אחד לא נסע איתי..."
(עמ' 1 ש' 12), "אני מרוקן את המאפרות של הרכב וכן מנקה את הרצפה בתוך הרכב" (עמ' 1 ש' 17-16).
עוד ציין, כי הוא נוהג לעשן סיגריות מסוג "טיים" בלבד (עמ' 1 ש' .(19-18
מאידך, כשהתבקש להבהיר, כיצד על אף דבריו דלעיל, בכל זאת "ברכב שלך נמצאו בדלי סיגריות "מרלבורו" ואחרות" (עמ' 1 ש' 21-20), השיב: "אחים שלי מעשנים "מרלבורו", "קנט" ואחרים, יכול להיות שלא ניקיתי מאפרות ואת הרצפה בפנים" (עמ' 1 ש' 23-22). ואולם, בהמשך דבריו טען שוב:
"אני זוכר שאני ניקיתי ביום שישי 11.6.1993 את המאפרות והרצפה" (עמ' 1 ש' .(28-26
לגרסתו, הוא שטף את רכבו באותו יום בחנייה שליד ביתו, אך טען, שאת מנוע הרכב שטף לאחרונה רק כשלושה חודשים קודם לכן.
בהמשך הודעתו, הוצגה בפניו השאלה הבאה: "אתה טענת כי בתאריך 13.6.1993 לא ישבת עם הפועלים של אופקים ועם שאחדה לשתות תה, אך שאחדה טוען שכן ישבת איתם" (עמ' 2 ש' 23-22). תשובתו החדשה לכך היתה: "אני אמרתי לך שלאחר שבדקתי שמן (לטרקטור - צ"ס) ישבתי איתם, אך לא דיברתי איתם" (עמ' 2 ש' .(25-24
--- סוף עמוד  107 ---
לאחר שהוצגה בפניו גרסת שאחדה, לפיה, "אתה אמרת לאנשים מאופקים שיחפשו בזבל, שם נמצאת הנעדרת" (עמ' 2 ש' 27-26), השיב בשלילה: "לא, אני לא אמרתי את זה", ואף הוסיף וטען כי "לא דיברתי איתם בכלל" (עמ' 2 ש' .(28
ה.    בהודעתו מתאריך 21.6.1993 (ת/55), שנגבתה אף היא ע"י החוקר עמוס עזריה, טען הנאשם שוב: "אני בדקתי שמן בטרקטור ולאחר מכן ישבתי איתם (שאחדה והפועלים מאופקים - צ"ס) לשתות תה ולא דיברנו בכלל על הנעדרת מאופקים" (עמ' 1 ש' 26-25).
ובהמשך דבריו ציין שוב, כי "זה לא נכון, אני לא אמרתי להם לחפש אותה בזבל ולא דיברתי איתם על הבחורה שנעלמה מאופקים ולא דיברתי איתם בכלל" (עמ' 2 ש' 3-1).
עיננו הרואות; עד כה הכחיש הנאשם באמרותיו הנ"ל, כי ישב באתר דודאים עם הפועלים האחרים מאופקים. מאוחר יותר טען כי אמנם ישב עמם, אך לא שוחח עמם כלל על שום נושא, ובהמשך דבריו הדגיש, כי כלל לא שוחח עמם, אף לא בעניין הבחורה הנעדרת מאופקים.
הוא שב וטען טענת אליבי, לפיה: ".... במשך כל היום (בתאריך 10.6.1993 - צ"ס) אני ישנתי ולא יצאתי בכלל מהבית" (עמ' 3 ש' 4-3). לגרסתו, באותו יום, הגיע לביתו ברהט בשעה 07.30 בבוקר וישן עד השעה 22.00. בשעה 23.00 נסע למקום עבודתו באתר דודאים.
הוא שב ודבק בגרסתו, לפיה: "אני אומר לך, שאני (ביום חמישי 10.6.1993 - צ"ס) ישנתי כל היום ואשתי ראתה אותי.
אני ישן ולא קם כל היום" (עמ' 3 ש' 23-22).
בהמשך הודעתו, בהתייחסו לגופת הנעדרת, טען לראשונה טענה מעוררת תמיהה ובלתי מוסברת, ולפיה: "יכול להיות שאני דחפתי עם הטרקטור את הגופה, אני לא ראיתי אותה, יתכן והיא הגיעה עם המשאית של הזבל, יתכן ודחפתי את הגופה עם הזבל ואני לא ידעתי" (עמ' 4 ש' 22-19).
בתשובה לשאלה שהוצגה בפניו, "למה אתה חושב שהגופה הגיעה במשאית למזבלה?" (עמ' 4 ש' 23), השיב: "אני לא יודע, אולי הגיעה עם המשאית של הזבל. היו באותו לילה ארבע משאיות. אני לא יודע ולא ראיתי את הגופה" (עמ' 2 ש' 26-24), ובהמשך, "אני ככה אומר, אולי הייתי בלחץ של עבודה ודחפתי אותה. יכול להיות ואני לא ראיתי, אני חושב שהיא נמצאת במזבלה. זה קורה, יכול להיות שהיא שם, אני לא אומר שראיתי אותה, אבל יכול להיות שהיא שם, אני כבר קברתי את החיים שלי, כי כבר אני בבית סוהר בפנים, מה נשאר מהחיים?" (עמ' 4 ש' 28, עמ' 5 ש' 5-1).
ו.     באמרתו במשטרה מתאריך 23.6.1993, שעה 00.40 (ת/56), שנגבתה אף היא ע"י החוקר עמוס עזריה, באוירה רגועה לחלוטין, לאחר שהנאשם כבר הודה בפני המדובב בביצוע העבירות, והודה בכך בעל פה גם בפני הקצין אביקסיס (ת/60) וחלק מאנשי הצח"מ, הודה הנאשם - הודאה חלקית עדיין - בבצוע העבירות לראשונה גם בהודעה כתובה ומוקלטת.
ויודגש; אף כי בהודעה מוקלטת יש במידה רבה אותנטיות יתר, הרי אין לבטל אך בשל כך את משקלן של האמרות שבכתב, שכן בהחלט ייתכן שחלק מן השיחה לא נשמע היטב בהקלטה, כפי שאכן אירע בפועל, כאשר מכשיר ההקלטה הקטן היה צמוד לגופו של החוקר ולכן קולו שלו נשמע היטב בהקלטה, ואילו קולו של הנאשם נשמע לכן פחות טוב, ולעתים אף לא נשמע כלל. אנו למדים זאת הן מתוך קריאת התמליל והן מתוך האזנה לקלטת, והאמרה הכתובה יכולה על כן, בנסיבות שכאלה, להשלים את התמונה.
לפיכך, אסקור הן את עיקרי האמרות שבכתב והן את עיקרי תמלילי ההקלטה.
--- סוף עמוד  108 ---
לדבריו בהודעה הכתובה הנ"ל, "אני ביום חמישי לפני שבוע וחצי לערך, יצאתי מהבית עם הרכב "סובארו" פרטי, צבע כחול, ונסעתי לכיוון נתיבות מכביש בית קמה, הגעתי לנתיבות, שם שתיתי בירות מקיוסק ונסעתי לכיוון באר-שבע בכביש הראשי, עד צומת גילת. שם, בצומת גילת, היתה בחורה יפה, סימנה לי ביד לטרמפ. אני עצרתי ולקחתי אותה והיא ישבה לידי ואני המשכתי לכיוון באר-שבע והתחלנו לדבר. אני שאלתי אותה אם יצא משהו, הכוונה זיונים, והיא ענתה לי אולי, והיא ענתה לי בדיבור יפה..." (עמ' 1 ש' .(18-10
ובהמשך, ".... המשכנו בדיבורים ונכנסנו לחורשה אחרי משמר הנגב, בצד שמאל כשנוסעים לבאר-שבע, באמצע הנסיעה היו דיבורים פה ושם, כשנכנסתי לחורשה, אמרה לי לאן אתה נוסע, אמרתי לה שניות ואנחנו יוצאים. הדיבור היה יפה. היא אמרה לי אל תיכנס ולאחר מכן שתקה" (עמ' 1 ש' 24-19).
בתשובה לשאלה, "האם אתה הכרחת אותה להתפשט?" (עמ' 1 ש' 25), השיב עדיין בשלילה מוחלטת: "לא. אמרתי לה תורידי והיא התחילה להתפשט. היא הורידה מכנסיים, משהו כזה או שמלה. לא יודע בדיוק. אני שכבתי איתה פעם אחת, לאחר מכן יצאתי. היא התלבשה לבד. יצאנו מהחורשה ונהגתי לכיוון באר-שבע. באמצע הנסיעה החלטתי לזרוק אותה, לעזוב אותה. אני עמדתי בדיוק בסיבוב של כיוון באר-שבע, לא לכיוון האתר, אני נתתי לה כמה סטירות ודחיפה וחזרתי הביתה ויצאתי לעבודה. זה כל מה שהיה. זה כל הסיפור" (עמ' 1 ש' 28-26, ש' 2 ש' 5-1).
בתשובה לשאלה, "כאשר אתה אומר לקחת את הבחורה, אתה מתכוון לחנית קיקוס הנעדרת" (עמ' 2 ש' 7-6), השיב הנאשם: "אני חושב שזאת היא הנעדרת" (עמ' 2 ש' 8).
בהמשך הודעתו, וכחוט שזור לאורך כל הודאותיו, תירץ את מעשיו כנובעים כתוצאה משכרותו: "נתתי לה רק כמה סטירות, אני חושב שאני חנקתי אותה, אני הייתי שיכור ולא יודע מה אני עושה" (עמ' 2 ש' 11-10). בסוף העדות הכתובה, ציין הנאשם, כי "אני שירטטי לכם, אני מוכן להוביל אותך, אם יש לך רצון, לגופה. 'אינשלה' (אם ירצה השם - צ"ס) שנמצא אותה, נמצא אותה אני שמח" (עמ' 2 ש' 16-14).
ז.     אסקור להלן את עיקרי תמליל קלטת 19/23 מיום 23.6.1993 (ת/56 א'), שהקליטה את אמרת הנאשם דלעיל (ת/56).
עיון בה מלמד, כי מייד בתחילת שיחתם, פנה החוקר עמוס עזריה אל הנאשם וביקש ממנו ".... בוא סלימאן תספר לנו מה שסיפרת....." (מס' סד' 2), וכוונתו היתה למה שסיפר הנאשם לסנ"צ אביקסיס ולאנשי הצח"מ קודם לכן במועדון התחנה (דו"ח ת/60, אליו אתייחס בנפרד בהמשך, בהיותו הדו"ח הראשון של ראש הצח"מ, המלמד על הודאתו הראשונית של הנאשם בעל פה בבצוע העבירה המיוחסת לו, ואשר אותו תקף הסניגור המלומד בסיכומיו).
תגובת הנאשם לחוקר עזריה היתה במעין שאלה: "עוד פעם?"
(מס' סד' 3).
התבטאות דומה לכך בהקשר זה, ביטא הנאשם אף בהמשך השיחה הנוכחית בין שניהם, כאשר התבקש על ידי החוקר לשוב ולציין בפניו במדוייק את מקום השלכת הגופה (עמ' 17 מס' סד' 168). תגובתו לכך היתה: "אני הסברתי לכם" (מס' סד' 169), והכוונה כמובן לשרטוט ת/14, ולתוכן שיחתו עם סנ"צ אביקסיס (ת/60).
סבורני, שאלמלא הודה הנאשם גם בפני סנ"צ אבוקסיס וגם בפני חלק מאנשי הצח"מ, מייד לאחר הוצאתו מתא המעצר בו הודה בסמוך לפני כן בפני המדובב בבצוע העבירות, היה אולי סביר לצפות ממנו שיגיב לאלתר מעט אחרת לבקשת החוקר עזריה, בכגון: "לא סיפרתי לכם כלום, על מה אתה מבקש שאחזור?".
--- סוף עמוד  109 ---
ואולם, תגובתו המיידית, "עוד פעם?" מלמדת, שאכן הוא מתבקש לחזור שוב, והפעם בהודעה כתובה, על אותם דברים שנמסרו על ידו בשיחה בע"פ ובשרטוט כתוב, שהתנהלה בינו לבין הקצין אביקסיס ושוטרים אחרים במועדון תחנת משטרת אופקים.
ומכאן אעבור לסקירת עיקרי המשך תמליל השיחה הנ"ל:
עמ' 2:
עמוס:"....אתה יצאת מהבית באיזה שעה?"
הנאשם:"בסביבות חמש".
........
עמוס:ביום חמישי ההוא?" (מס' סד' 8).
הנאשם:לא.לא. (מס' סד' 9).
עמוס:ביום חמישי שלקחת אותה (מס' סד' 10).
........
עמוס:ביום חמישי, לפני שבוע וחצי, כן מה היה, יצאת מהבית?" (מס' סד' .(12
הנאשם:יצאתי מהבית (מס' סד' 13). ........
עמוס:עם הרכב סובארו שלך? עם הרכב סובארו?" (מס' סד' 16).
עמ' 3:
........
עמוס:"ונסעתם?" (מס' סד' 22).
הנאשם:לכיוון נתיבות (מס' סד' 23).
........
כביש לכיוון נתיבות (מס' סד' 25). עמוס:יענו בית קמה, בכביש בית קמה הגעתם לנתיבות (מס' סד' 26).
עמ' 4:
........
הנאשם:"שתיתי בירה (מס' סד' 29). ........
ונסעתי בחזרה" (עמ' סד' 31).
עמ' 5:
עמוס:"לכיוון באר-שבע, דרך גילת? צומת גילת? (מס' סד' 38).
--- סוף עמוד  110 ---
הנאשם:בכביש הראשי (מס' סד' 39).
..........
עד הצומת (מס' סד' 41).
עמוס:איזה? (מס' סד' 42).
הנאשם:צומת גילת (מס' סד' 43).
עמוס:שם בצומת גילת היתה בחורה יפה (מס' סד' 46).
ויובהר; האזנה לקלטת זו מלמדת על שינוי מסוים מכפי שמופיע לעיל בתמליל.
החוקר עמוס נשמע כשהוא שואל את הנאשם, אם נסע "לכוון באר שבע, כביש גילת? (ולא "דרך גילת" - צ"ס) צומת גילת?", ולאחר שהנאשם משיב "בכביש הראשי", ממשיך החוקר לשאול: "בכביש הראשי עד? (לא מופיע בתמליל - צ"ס). על כך משיב הנאשם: "עד הצומת". החוקר ממשיך ושואל:
"איזה", והנאשם משיב: "צומת גילת".
עמ' 6:
הנאשם:כן, לקחתי אותה, והתחלנו לדבר (מס' סד' 49).
........
עמוס:....    אמרת לה שאתה רוצה לזיין אותה (מס' סד' 58).
הנאשם:לא, אמרתי אפשר משהו? (מס' סד' 59).
עמ' 7:
עמוס:ומה היא ענתה? (מס' סד' 62).
הנאשם:אולי...
.........
עמוס:באיזה חורשה? (מס' סד' 66).
הנאשם:מדבר לא ברור (מס' סד' 67).
עמוס:אחרי משמר הנגב? (מס' סד' 68). הנאשם:אחרי משמר הנגב (מס' סד' 69).
עמ' 8:
הנאשם:צד שמאל לכיוון באר-שבע (מס' סד' 71).
.........
עמ' 9:
--- סוף עמוד  111 ---
עמוס:אבל היא אמרה לך אל תיכנס אל תעשה לה? (מס' סד' 86).
הנאשם:אמרה בהתחלה, כן.... בסוף, אולי בא לה, אני לא יודע....
(מס' סד' 87).
עמוס:אולי מפחד שתקה? (מס' סד' 86).
הנאשם:אולי, יכול להיות... (מס' סד' 87).
עמ' 10:
עמוס:שכבת איתה? (מס' סד' 96).
הנאשם:כן, שכבתי איתה (מס' סד' 97).
........
פעם אחת (מס' סד' 99). עמ' 11:
עמוס:פעם אחת... ואחר כך מה קרה? (מס' סד' 102).
הנאשם:.... יצאנו .... (מס' סד' 103).
עמוס:היא התלבשה, אתה הלבשת אותה? (מס' סד' 104).
הנאשם:היא התלבשה לבד... (מס' סד' 105).
עמוס:היא התלבשה לבד, ויצאתם מהחורשה לכיוון באר-שבע, "בעדין"? (בערבית - אחר כך) (מס' סד' 106).
הנאשם:זרקתי אותה וחזרתי (מס' סד' 109).
עמוס:איפה זרקת אותה? באמצע הנסיעה פתחת את הדלת וזרקת אותה? (מס' סד' 110).
הנאשם:לא ..... (מס' סד' 11).
עמ' 12:
עמוס:איפה? (מס' סד' 112).
הנאשם:בדיוק .... בסיבוב לכיוון באר-שבע, לא לכיוון .... כשאתה נוסע לבאר-שבע (מס' סד' 113). עמוס:חנקת אותה ומה עשית? (מס' סד' .(114
הנאשם:דחפתי אותה, ועזבתי אותה (מס' סד' 115).
עמוס:הרבצת לה, הרבצת לה? (מס' סד' 116).
הנאשם:.... כן (מס' סד' 117).
.........
--- סוף עמוד  112 ---
כמה סטירות, ודחיפה (מס' סד' 120).
עמ' 14:
עמוס:אתה אומר שלקחת את הבחורה, שכבת איתה, זאת חנית קיקוס הנעדרת, נכון? (מס' סד' 134).
הנאשם:אני לא יודע ..... אני לא יודע, אני חושב (מס' סד' 135).
עמ' 15:
עמוס:קורה שבן אדם עושה טעות (מס' סד' 144).
הנאשם:עושה טעות, אבל הפשע הזה בשביל מה (מס' סד' 145). עמוס:פחדת שתגיד עליך, פחדת שתלשין עליך (מס' סד' 146).
הנאשם:אבל בשביל מה, אני לא יודע לעשות את החשבון (מס' סד' .(147
עמוס:קורה היית שיכור אולי.... (מס' סד' 148).
.......
אתה הרבצת לה לפני שזרקת אותה? (מס' סד' 150).
הנאשם:כמה סטירות (מס' סד' 151).
עמוס:רק כמה סטירות? עשית לה עוד משהו, חנקת אותה? (מס' סד' .(152
הנאשם:לא. לא (מס' סד' 153).
עמ' 16:
עמוס:לא.חנקת או לא חנקת אותה? אני שואל? (מס' סד' .(164
עמ' 17:
הנאשם:יכול להיות, אני חנקתי, אני לא יודע אני הייתי שיכור (מס' סד' .(165
עמוס:אבל חנקת אותה? (מס' סד' 166).
הנאשם:אני חושב אני חנקתי אותה, אני הייתי שיכור, אני לא יודע מה עשיתי (מס' סד' 167).
בשלב זה מסתיימת גביית ההודעה הכתובה, והנאשם מתבקש לחתום עליה. השניים נותרים בחדר והשיחה הנמשכת בינהם מוקלטת אף היא. החוקר עזריה הבהיר, כי בהמתינם לבואה של המעבדה הניידת לשם שחזור, המשיכו לשוחח ומכשיר ההקלטה הקליט גם את המשך השיחה בינהם.
להלן עיקרי המשך שיחתם:
עמ' 22:
--- סוף עמוד  113 ---
עמוס:למטה בואדי? זרקת אותה כשאתה נוסע או שעמדת? (מס' סד' .(216
הנאשם:לא, עמדתי... (מס' סד' 217).
עמוס:ירדת מהאוטו לדחוף אותה? (מס' סד' 218).
הנאשם:לא (מס' סד' 219).
עמ' 24:
עמוס:אבל אני רוצה להבין דבר אחד; דפקת אותה, נהנית ממנה, למה לזרוק אותה, למה להרוג אותה? (מס' סד' 239).
הנאשם:זה הבעיה, זה מה שקרה, פחדתי (מס' סד' 240).
עמ' 26:
עמוס:תנסה לזכור, איך חנקת אותה? (מס' סד' 257).
הנאשם:וואלה לא זוכר, הייתי מסטול (מס' סד' 258).
ח.    אסקור להלן תמליל קלטת מ"ט 19/23 מיום 23.12.1993 קלטת מס' 2, המשך שיחה בין החוקר עמוס עזריה לבין הנאשם (ת/56 ב').
עמ' 2:
עמוס:כלום לא ראית על הבחורה? (מס' סד' 10).
הנאשם:לא (מס' סד' 11).
עמוס:שום פרסומת? (מס' סד' 12).
הנאשם:שום פרסומת, רק ברדיו (מס' סד' 13).
עמ' 3:
עמוס:הרי אתה הולך לזונות הרבה, נכון? (מס' סד' 20).
הנאשם:אני הולך לזונות. תאמין לי (מס' סד' 21).
עמוס:למה לא הלכת באותו ערב לזונות? (מס' סד' 22).
הנאשם:זה כבר מאוחר, מאוחר (מס' סד' 23).
עמ' 4:
עמוס:יעני אתה בטוח שלא זרקת במזבלה...? (מס' סד' 26).
הנאשם:לא (מס' סד' 27).
עמ' 8:
--- סוף עמוד  114 ---
עמוס:היה איתך שותף שלך? (מס' סד' 70).
.........
אני שואל אותך? (מס' סד' 71).
הנאשם:לא רוצה להיכנס למלכודת (מס' סד' 73).
עמוס:לא, אני שואל אותך היה איתך, ..... אבל לא דפק אותה? (מס' סד' 76).
הנאשם:לא (מס' סד' 77).
עמ' 9:
עמוס: וסיפרת אחר כך....? (מס' סד' 80).
הנאשם:לא (מס' סד' 81).
עמוס:אף מילה לא אמרת לו? (מס' סד' 82).
הנאשם:לא (מס' סד' 83).
עמ' 15:
עמוס:יד אחת נהגת ויד אחת החזקת אותה, מה היתה שוכבת?
(מס' סד' 139).
הנאשם:לא. היתה לידי (מס' סד' 140).
ט.    לאחר מכן, עוד באותו לילה, סמוך לשעה 02:00 לפנות בוקר, יצא הנאשם לשחזור הראשון (ת/15), לא בטרם שב לפרק זמן קצר לתא המעצר ושם, בשלב זה הספיק לספר למדובב, שהוא הודה בבצוע הרצח גם בפני חוקריו, וחשף בפניו מפורשות את העובדה, שהטעה את חוקריו במהלך הודאותיו (בשלב זה) בכל הקשור למקום המצא הגופה.
לנושא זה אשוב, ובהרחבה בהמשך.
מאוחר יותר, בשובו מן השחזור, נחקר שוב על ידי הקצינים שמעון עמר, אביקסיס ועמוס דהרי (נ/24, נ/40), אשר הבינו כבר, כפי שיובהר בהמשך, כי הגופה איננה נמצאת במקום אליו הוליך אותם הנאשם בשחזור הראשון, וביקשוהו לומר להם את האמת בעניין מקום המצאה.
י.     בתאריך 24.6.1993 נגבתה מהנאשם עדות נוספת (ת/57) ע"י רס"ר עמוס עזריה.
לשאלת החוקר, אם הסיע את הנעדרת מצומת אופקים, כפי שמסר במקרה קודם (לקצין אביקסיס, ת/60 - צ"ס), באחת מהודעותיו במשטרה, או שמא מצומת גילת, כפי שמסר בהודעה אחרת, השיב: "מצומת גילת זה בטוח" (עמ' 1 ש' .(24
הוא לא זכר לציין את פרטי לבושה (עמ' 1 ש' 27), ולשאלה, אם החזיקה הבחורה דבר מה בידה, השיב: "לא זוכר בדיוק, שקית, תיק, אני הייתי שיכור, שיכור...." (עמ' 2 ש' 5).
--- סוף עמוד  115 ---
בתשובה לשאלה, אם אכן נמצאת הגופה באתר דודאים, כפי שהוליך את סנ"צ אבוקסיס וצוותו לאותו אזור, השיב: "אני הייתי מסטול,שיכור,ככה זה קרה,כבר אני אמרתי, במזבלה, והראיתי לו ולא מצא עד עכשיו" (עמ' 2 ש' .(21-20
בהמשך עדותו, ברגע של פרץ רגשות מצידו, שחזר על עצמו מספר רב של פעמים במהלך החקירה, הבהיר הנאשם, כי מלכתחילה לא העלה על דעתו לחטוף את הנעדרת, אלא הבין בעצם רצונה לנסוע בטרמפ, ועל פי עולם המושגים שלו, כי היא אולי מעוניינת ביותר מאשר טרמפ פשוט, ולכן, אף לא דרשה ממנו מייד לאחר שהחל "להתעסק" עמה, שיורידה לאלתר מן הרכב. ובלשונו: "זה פשע, פשע, חטיפה, אונס, זה תיק, מה אני אגיד לך, תיק חמור, זה תיק לכל החיים, כאילו ברצונה. יעני לא בכח, זאת אומרת, לא באתי ולקחתי אותה בכח, אלא בצורה כאילו מרצונה.... מה שאני אמרתי, אפילו אני אשאר עשרים שנה זה אותם המילים, רק שוב פעם ושוב פעם כשהיא עלתה איתי לטרמפ, היא פחדה, היא הסתכלה ימינה, שמאלה, לאחר שעלתה לאוטו, אבל שאני לקחתי אותה, אני מצטער, חבר'ה זה כואב לי, כואב לי, היא ראתה אותי, נבהלה, היא לא אמרה לי שהיא רוצה לרדת" (עמ' 3 ש' 13-4).
ובהמשך, כאשר הארועים כבר יצאו משליטתו, והוא לא יכול היה יותר לעצור בעד דחפיו המיניים, התרחשו הדברים, לדבריו, כדלקמן: "אני הרגשתי שהיא פוחדת, אפילו שאני הייתי שיכור, אני הסתכלתי עליה והמשכתי לנסוע. אני דיברתי איתה.... זה לא חטיפה, אני לא מסכים לספר כלום.
אני לא מספר (בשלב זה פורץ בבכי ואומר: לא רוצה. לא רוצה אני בשביל חטיפה אני) אותו התיק, אותו התיק, חבר'ה אותם דיבורים, אני אמרתי לה, יצא משהו, הכוונה לזיין אותה. היא הבינה למה הכוונה, אין בחורה שלא מבינה. היא ענתה אולי, זה לא בכח, חבר'ה זה לא אונס. המשכתי לדבר איתה, אני כבר הבנתי שהיא רוצה, המשכתי לנסוע לכיוון באר-שבע, היא אמרה לי שרוצה לנסוע לבאר-שבע, אני חושב שהיא אמרה שהיא נוסעת להורים, לא זוכר בדיוק, ואז נסעתי, נכנסנו לחורשה, היא אמרה לי, לאן, אמרתי שניה ויוצאים, היא לא דיברה עוד כלום, אמרתי לה תורידי, כבר הגענו למטרה. כשנכנסנו, היא כאילו כן, כאילו לא. היא לא צעקה ולא התנהגה בצורה מוזרה או מיוחדת. אני אמרתי לה תורידי והיא הורידה, או מכנסיים או שמלה, אני לא זוכר.
אני לא עזרתי לה, היא הורידה לבד. לא ירדנו מהאוטו, אותו תיק, אותו דיבור. אין מה לשנות, כשאני נזכר בזה כואב לי, כואב לי, חבר'ה עזבו אותי, חבר'ה עזבו אותי, אני ירדתי מהאוטו הלכתי לצד השני ועשיתי את המעשה, אני עליתי עליה, אני השכבתי את המשענת שלה, אני הורדתי את המכנסיים שלי, היא לא התנגדה ולא אמרה לי כלום, אני חושב מרוב פחד, אני שכבתי איתה פעם אחת, יכול להיות, שהיא הריחה את השתיה ולא דיברה, היא ירדה מחוץ לאוטו והתלבשה...." (עמ' 3 ש' 28-15, עמ' 4 ש' 12-1).
ובהמשך, כאשר סיים לבצע את האקט המיני והבין את משמעות מעשיו, החליט להורגה. וכך התרחשו הארועים, על פי תיאורו: "... כאשר יצאנו מהחורשה, היא היתה מעולפת, אחרי המעשה היא היתה מעולפת, אני אפילו שהייתי שיכור התעוררתי קצת, נסעתי כמה קילומטר עד הסיבוב של שדה תימן, אני תוך כדי נסיעה ביד אחת חנקתי אותה, ביד שמאל תפסתי את ההגה, סובבתי את כף היד לכיוון הפנים שלה....
שמתי את היד על הגרון. הראש שלה היה על משענת הכסא ולחצתי עם היד שלי על הגרון, היא הגיבה חלשה, השמיעה קולות..." (עמ' 4 ש' .(27-18
ובהמשך עדותו, בחוזרו לתאר את התנהגות הנעדרת במהלך ביצוע האונס, סיפר כי: ".... היא ניסתה להוריד לי את היד עם הידיים שלה.... היא ניסתה לדחוף אותי אך לא הצליחה, לא היה לה כח, היא צעקה... אמרה עזוב אותי, אך הקול שלה היה חלש, הרגליים שלה פרפרו באוטו, אני לא זוכר כמה זמן לחצתי לה על הגרון, אני נסעתי לא מהר, אני הייתי לבד על הכביש" (עמ' 4 ש' 28-27, עמ' 5 ש' 5-1).
ובהמשך דבריו, הוא מתאר את השלכת הגופה באתר דודאים:
--- סוף עמוד  116 ---
"נסעתי לאתר הזבל דודאים.... מהשער הראשי היה פתוח, צד אחד היה פתוח. אף אחד לא ראה אותי, אני נכנסתי למזבלה בפנים, עצרתי ליד המזבלה, פתחתי את הדלת שלידה והרמתי אותה בידיים שלי.... שמתי אותה בזבל. אני חושב שזרקתי מה שהיה לה בזבל, אני הייתי בהלם ונסעתי הביתה....
וחזרתי לעבודה בשעה 24.00....." (עמ' 5 ש' 13-5).
ובהמשך: "אני זרקתי אותה על הזבל ולא שמתי לב אם היא שם או לא, במקום ששמתי אותה המשאיות שופכות את הזבל, ואם משאית שופכת זבל היא יכולה לכסות אותה בזבל, אני רק דוחף את הזבל" (עמ' 5 ש' 18-14).
בתשובה לשאלה שהופנתה אליו, אם יתכן שעקב היותו מפעיל טרקטור במקום, חפר בור וקבר בתוכו את גופתה ולא השליך אותה בזבל, השיב: "לא יכול להיות מצב כזה" (עמ' 6 ש' 3).
במהלך הודעתו, סיפר הנאשם, כי בשלב הראשון של הנסיעה המשותפת, עישנה הנעדרת סיגריה. לדבריו, "היא הוציאה סיגריה שלה, היא הדליקה לבד, אני חושב עם מצית, אני לא זוכר איזה מצית, לא יודע איזה סיגריה היא הוציאה, מרלבורו, קנט, לא שאלה אותי אם אפשר לעשן" (עמ' 6 ש' .(17-14
ובהמשך דבריו, כאשר הוא חוזר ומתייחס לשלב בו קיים עם הנעדרת יחסי מין בחורשה, הוא מציין כי: "היא התעלפה מסטירה בפנים, באמצע הזיון.... היא התנגדה חלש, אמרה לי לא רוצה, לפני שהחדרתי לה את איבר המין שלי, היא אמרה לא רוצה" (עמ' 7 ש' 16-12).
ובהמשך דבריו, הוא אף מתאר את תגובתה בעת שהחל לחנוק אותה: "בזמן החניקה שאני חנקתי אותה, אמרה לי עזוב אותי" (עמ' 7 ש' 28).
יא.   אסקור להלן עיקרי תמליל הקלטת 23/93 מתאריך 24.6.1993 (ת/57ב'), המתייחס לאמרתו הנ"ל (ת/57). עמ' 3:
עמר: אתה בעדויות שלך במשטרה מסרת פעם אחת שאספת אותה בצומת אופקים, ואחר כך באת ואמרת שאספת אותה בצומת גילת, מה נכון? מאיפה אספת אותה? (מס' סד' 20).
הנאשם: מצומת גילת (מס' סד' 21).
עמ' 4:
עמר: תאמר לי שוב, מה לבשה הבחורה כשעמדה בצומת גילת לדבריך? תגיד לי שוב מה לבשה, אתה דיברת על זה?
(מס' סד' 22).
הנאשם: אני לא דיברתי על זה (מס' סד' 23).
אני לא יודע מה לבשה, חולצה, שמלה (מס' סד' 25). עמ' 5:
עמר: האם היא החזיקה משהו בידה? (מס' סד' 34).
הנאשם: לא זוכר באמת.... (מס' סד' 35).
עמר: (חוזר על דבריו) תשובה: אני לא זוכר בדיוק, שקית (מס' סד' 36).
--- סוף עמוד  117 ---
הנאשם: אני הייתי שיכור (מס' סד' 37).
עמ' 7:
עמר: אתמול הולכת את סנ"צ אבוקסיס למזבלת דודאים ושם מסרת כי שמת את הגופה של חנית, האם אתה בטוח שזה המקום.... אין מקום אחר? (מס' סד' 54).
עמ' 8:
הנאשם: לא ברור (מס' סד' 55).
אני הייתי מסטול, שיכור (מס' סד' 59).
ככה זה קרה (מס' סד' 63). עמ' 9:
הנאשם: זה פשע, פשע, חטיפה, אונס, זה תיק חמור לכל החיים (מס' סד' 68). עמ' 10:
הנאשם: לא באתי ולקחתי אותה בכח (מס' סד' 75).
בצורה כאילו מרצונה (מס' סד' 77). עמ' 11:
הנאשם: אפילו אני אשאר פה עשרים שנה... (מס' סד' 81).
כשהיא עולה... היא פחדה ואחר כך דיבורים פה ושם (מס' סד' .(84
עמ' 12:
עמר: היא הסתכלה ימינה ושמאלה? (מס' סד' 88).
הנאשם: כן (מס' סד' 89).
עמוס: ראתה אותך נבהלה? (מס' סד' 95).
הנאשם: כן (מס' סד' 96).
עמ' 14:
הנאשם: המשכתי לנסוע (מס' סד' 107).
הנאשם: כן, אני הסתובבתי ככה והתחלתי להסתכל (מס' סד' .(115 עמ' 15:
הנאשם דיברתי איתה (מס' סד' 117).
זה לא חטיפה, אני לא מסכים לספר לך כלום, אני לא מספר, חבר'ה לא מספר (החשוד פורץ בבכי ואומר לא רוצה, לא רוצה) (מס' סד' .(121
עמ' 16:
עמר: אמרת לה אם יצא משהו? למה התכוונת? (מס' סד' 124).
--- סוף עמוד  118 ---
הנאשם: שאני אזיין אותה (מס' סד' 125).
בטח, אין בחורה שלא מבינה (מס' סד' 127).
עמר: ומה היא אמרה לך? (מס' סד' 128).
הנאשם: אולי (מס' סד' 129).
עמ' 17:
עמר: מה הבנת? (מס' סד' 136).
הנאשם: הבנתי שכן (מס' סד' 137).
עמר: המשכת לנסוע לכיוון איפה? (מס' סד' 138).
הנאשם: לכיוון באר-שבע (מס' סד' 139).
עמ' 18:
הנאשם: אמרה לי שרוצה לנסוע לבאר-שבע (מס' סד' 141).
אמרה אני חושב, אמרה אני נוסעת, לא יודע בדיוק (מס' סד' .(143
ואז נכנסתי לחורשה (מס' סד' 143).
אמרה לי לאן? אמרתי שניה ואני יוצא (מס' סד' 145). עמ' :19
הנאשם: היא לא דיברה כלום (מס' סד' 147).
אמרתי לה תורידי.... כבר הגענו למטרה (מס' סד' 149).
עמ' 20:
הנאשם: ... דיברה כאילו שהיא רוצה, כאילו לא רוצה (מס' סד'
.(155
עמר: היא התנהגה בצורה מוזרה מיוחדת? (מס' סד' 158).
הנאשם: לא (מס' סד' 159).
ואז היא הורידה את המכנסיים (מס' סד' 161). עמוס: אתה אמרת לה שתוריד? (מס' סד' 164).
הנאשם: לא זוכר (מס' סד' 165).
עמ' 21:
עמוס: אמרת לה תורידי? (מס' סד' 166).
הנאשם: כן (מס' סד' 167).
--- סוף עמוד  119 ---
היא הורידה (מס' סד' 169).
היא הורידה לבד (מס' סד' 171).
עמר: מה היה, מה עשית איתה שמה? אתם ירדתם מהאוטו שניכם?
(מס' סד' 172).
הנאשם: לא (מס' סד' 173).
עמ' 22:
הנאשם: ועשינו את המעשה (מס' סד' 179).
עמוס: אתה עלית? היא ירדה, מה? (מס' סד' 183).
הנאשם: אני עליתי עליה (מס' סד' 184).
עמ' 23:
עמר: אתה השכבת את המשענת? (מס' סד' 187).
הנאשם: לא ברור (מס' סד' 188).
עמר: (חוזר)... אני השכבתי את המשענת (מס' סד' 189).
הנאשם: ואני עליתי עליה (מס' סד' 190).
עמר: מה היא אמרה לך שעשית את זה? (מס' סד' 194).
הנאשם: לא אמרה כלום (מס' סד' 195).
עמ' 24:
עמר: (חוזר).... היא לא אמרה לי כלום, אני חושב אולי מהפחד, כמה פעמים שכבת איתה? שכבתי איתה פעם אחת, וכשגמרת הכל וחזרת לאוטו היא דיברה איתך, אמרה לך משהו? (מס' סד' .(196
הנאשם: לא (מס' סד' 199).
עמ' 26:
עמר אתה נסעת לאן משמה? (מס' סד' 213).
הנאשם: לכיוון באר-שבע (מס' סד' 214).
עליתי על הכביש ונסעתי... (מס' סד' 220).
עמ' 28:
עמוס: כשיצאת מהחורשה היא כבר היתה מתה? (מס' סד' 238).
--- סוף עמוד  120 ---
עמ' 29:
הנאשם: לא מתה (מס' סד' 239).
עמוס: הרבצת לה מכות שמה? (מס' סד' 247).
הנאשם: לא (מס' סד' 248).
עמ' 31:
עמר: כמה זמן נסעתם לבאר-שבע, לכיוון באר-שבע?
הנאשם: כמה קילומטר, עד הסיבוב (מס' סד' 258).
עמ' 32:
עמוס: כן ואחר כך מה עשית לה (מס' סד' 267).
הנאשם: חנקתי אותה (מס' סד' 268).
עמר: תוך כדי נסיעה? (מס' סד' 269).
הנאשם: כן (מס' סד' 270).
עמ' 33:
עמר: (חוזר).... לחצתי לה... כשלחצת לה בגרון מה היא עשתה, היא הגיבה משהו? (מס' סד' 281).
עמ' 34:
הנאשם: הגיבה, אבל היתה חלשה (מס' סד' 282).
עמ' 37:
עמוס: כשחנקת אותה היא עשתה משהו עם הרגליים? (מס' סד' .(37הנאשם: לא (מס' סד' 313).
עמוס: אני שואל אותך, היא בעטה בריצפה, עשתה משהו עם הרגליים? פרפרה משהו? (מס' סד' 314).
הנאשם: כל הגוף שלה (מס' סד' 315).
עמוס: הגוף שלה? (מס' סד' 316).
הנאשם: רק הרגליים (מס' סד' 317).
עמ' 38:
עמר: באותו רגע שתפסת יד אחת שלה ויד אחת על ההגה נסעת מהר במהירות גדולה? (מס' סד' 324). הנאשם: לא (מס' סד' 325).
עמ' 39:
--- סוף עמוד  121 ---
הנאשם: נסעתי לדודאים (מס' סד' 330).
עמ' 40:
עמר: ושם מה קרה כשהגעת למזבלה? (מס' סד' 342).
הנאשם: זרקתי אותה (מס' סד' 343).
עמוס: רגע סלימאן, הגעת למזבלה, עצרת, פתחת את הדלת שלה, הורדת אותה? הרמת אותה על הגב?
הנאשם: לא, עם הידיים (מס' סד' 345).
עמ' 41:
עמר: איך שהורדת אותה סגרת את הדלת ישר, או שהוצאת עוד משהו? אתה אמרת אולי היה לה תיק, שקית? (מס' סד' 351).
מה עם השקית? (מס' סד' 353).
הנאשם: לא יודע, אני חושב זרקתי אותה (מס' סד' 354).
עמ' 42:
הנאשם: אני זרקתי אותה ולא יודע (מס' סד' 374).
עמ' 43:
עמר: זרקת אותה על הזבל? (מס' סד' 375).
הנאשם: על הזבל (מס' סד' 376).
עמוס: תגיד לי, במקום ששמת אותה המשאיות שופכות את הזבל?
(מס' סד' 379).
הנאשם: היו עובדים (מס' סד' 380).
עמוס: אם משאית היתה שופכת את הזבל יכול להיות שהיא כיסתה אותה? (מס' סד' 381). הנאשם: יכול להיות (מס' סד' 382).
עמ' 48:
עמר: בעדויותך הקודמות במשטרה, גם מסרת שהיא, בזמן שעלתה לאוטו לדבריך, בצומת גילת, היא עישנה סיגריות, האם אתה נתת לה סיגריות או שהיא הוציאה סיגריות שלה?
האם אתה הדלקת סיגריה או שהיא הדליקה לבד? ועם מה?
(מס' סד' 404).
הנאשם: לא ברור (מס' סד' 405).
--- סוף עמוד  122 ---
עמר: (חוזר).... אני חושב עם מצית (מס' סד' 406).
עמוס: תרים את הקול, אני לא יודע מה לכתוב (מס' סד' 407).
הנאשם: עם מצית (מס' סד' 408).
עמר: איזה סיגריות היא הדליקה ועישנה? (מס' סד' 411).
הנאשם: מרלבורו, קנט, אני לא יודע (מס' סד' 412).
יב.   בשלב מאוחר יותר, באותו יום, נגבתה מהנאשם אמרה נוספת במשטרה (ת/2), וזו נגבתה ע"י פקד שמעון עמר. הפעם מפרט הנאשם את מעשה האינוס בפירוט יתר, וחוזר בו מגרסתו הראשונית, לפיה קיום יחסי המין היה, כביכול, בהסכמה וללא כל התנגדות. להלן עיקרי האמרה:
"אני רוצה להגיד לך שלקחתי אותה מצומת גילת, היא סימנה לי ועצרה אותי..." (עמ' 1 ש' 3). "התחלת לנגוע קצת, שאלתי אותה אם יוצא משהו, אמרה לי אולי, חשבתי לזיין אותה..."
(עמ' 1 ש' 7). "שמתי יד עליה ואז היא לקחה את היד שלי והורידה אותה ואמרה עזוב אותי.... (עמ' 1 ש' 12). "...
נגעתי לה בחזה, הורידה לי את היד ולא אמרה לי תוריד אותי..." (עמ' 1 ש' 18). "...הגעתי לחורשה שהצבעתי לכם עליה באותו לילה שצלמתם אותי, פניתי לכיוון החורשה, סטיתי שמאלה... אמרתי לה תורידי את המכנסיים היא התעקשה קצת..."
(עמ' 1 ש' 26). "היא התנגדה, חיבקתי אותה חיבקתי אותה בחזה..." (עמ' 2 ש' 4) "מרחתי לה את השדיים, נתתי לה סטירה אחת, הורידה את המכנסיים...." (עמ' 2 ש' 5) "...
הראש שלי היה מלא, שנדלק האור ראיתי שהיא בחורה יפה, אני לא מצליח לזכור צבע חולצה. אני עליתי עליה, פתחתי לה את הרגליים שלה..." (עמ' 2 ש' 11), ..."המכנסיים שלה הגיעו עד לברכיים. כשהורידה את המכנסיים גם התחתונים ירדו איתם, כשהתקרבתי אליה פתחתי את המכנסיים שלי... היא דחפה אותי עוד פעם, שכבתי עליה, אין לה ברירה... היא צעקה עד ששכבתי עליה... הזיין היה עומד... הזיין נכנס טוב... השדיים לא גדולים ממש..." (עמ' 2 ש' 21-15). "... עשיתי מספר אחד, היא בכתה, היא הלבישה את עצמה... אז נתתי לה סטירה חזקה... אז כבר פחדתי שהיא תתלונן עלי, חנקתי אותה בחורשה באוטו, היא היתה בלי הכרה, התחלתי לרעוד היא לא זזה.... יצאתי מהאוטו מאותה דרך שנכנסתי...." (עמ' 2 ש' 28-22).
"...נשארה שוכבת על הכסא כאילו יושנת, המשענת עצמה היתה שכובה... נסעתי ישר לאתר הדודאים, נכנסתי למזבלה איפה שסימנתי לכם אתמול..." (עמ' 3 ש' 4-1). "... פתחתי את הדלת, הרמתי אותה, אני בדרך חנקתי אותה עוד פעם, נתתי לה אגרוף להיות בטוח שמתה..." (עמ' 3 ש' 4), "... הרמתי אותה ושמתי אותה... זרקתי עליה כמה ניירות והלכתי הביתה....
הלכתי לעבודה בשתיים עשרה... הייתי עצוב ומפוחד..." (עמ' 3 ש' 7). "... אני רוצה שהמשפחה שלה תקבור אותה... אני עשיתי טעות ואני משלם ביוקר... אם הייתי עושה ביד היה יותר טוב לי... אם ימצאו אותה אכלתי אותה, אם לא ימצאו אותה גם אכלתי אותה... זה כל האמת וזה האמת" (עמ' 3 ש' 28-21). בתשובה לשאלה, אם "גמר בפנים", השיב:"אני חושב שכן" (עמ' 4 ש' 9).
יג.    בתאריך 28.6.1993, שעה 15.30, נגבתה מהנאשם עדות נוספת (ת/58), וזאת לאחר פגישתו עם עורך דינו. בתחילתה חזר בו מהודאתו, מסר גרסה שונה, אך בסופה, לאחר שפרץ בבכי, חזר בו מחזרתו מהודאתו, ושוב הודה.
--- סוף עמוד  123 ---
להלן עיקרי אמרתו:
"ביום חמישי, הכוונה עשירי לחודש, אני הייתי בבית חולים עם הגיס שלי ואחיו תאופיק עד השעה 13.30 עם הרכב סובארו הכחול שלי.... ולאחר הטיפול החזרנו אותו הביתה שזה ליד הבית שלי. אני ישבתי אצלו רבע שעה, וזה היה בערך שעה 14.00. שתיתי תה והלכתי הביתה".
גרסה זו שונה לחלוטין מגרסאותיו הראשוניות בהן טען כי שהה במשך כל אותו יום בביתו.
ובהמשך דבריו טען כי:
"ישנתי עד השעה 23.00 ובשעה 23.00 הלכתי לעבוד ברכב של הבעל בית שלי, פולקסווגן דבל קבינה. צפרתי בשער של מזבלת דודאים ושאחדה פתח לי את הדלת וזה היה בערך בשעה 23.30 או קצת פחות, ונכנסתי לאתר בפנים למקום שאני עובד, לבדוק כמה משאיות שפכו ואיפה.
חזרתי לריכוז ליד הבוטקה של השומר, בדקתי שמן ומים בטרקטור ובאתי אצל השומר. ישבנו שנינו לבד עד השעה 24.00 ולאחר מכן לקחתי את הטרקטור והלכתי לעבוד, לדחוף את הזבל והוא נסע הביתה" (עמ' 1 ש' .(23-10
אף לא מילה אודות בואו עם רכבו הפרטי לאתר דודאים בשעה מוקדמת יותר באותו ערב.
כאשר הבהיר החוקר לנאשם, עפ"י מסמכים שהיו בידו, כי "התאריך שעליו אתה (הנאשם - צ"ס) מדבר עכשיו (הביקורת שנערכה לקרוב משפחתו שאפיק בבית החולים, לאחר שבירת רגלו - צ"ס), זה 17.6.1993, שבוע אחרי היום שאנחנו מדברים איתך עליו" (עמ' 1 ש' 28-27), השיב הנאשם תחילה: "טוב, בסדר, אתה רוצה את האמת, יום חמישי, בתאריך 10.6.1993, אני ישנתי כל הזמן, לא יצאתי מהבית כל היום עד השעה 22.30".
ובהמשך דבריו, מנסה הוא למסור גרסה חדשה, ולפיה: "בלילה קמתי, התגלחתי והלכתי לגיס שלי שפיק הפצוע בבית שלו, וישבתי אצלו חצי שעה לערך, שתיתי תה ויצאתי בחזרה הביתה ברגל".
דא עקא, הגיס היה מאושפז באותו יום בבית החולים (ת/19 עמ' 2), כך שגם גרסה זו לוקה בחוסר אמינות.
בהמשך דבריו טען, כי "נכנסתי הביתה ולאחר מכן הנעתי את הרכב שלי ונסעתי לבעל הבית שלי, לקחתי את הפולקסווגן של העבודה ונסעתי לאתר העבודה. שאחדה פתח לי את השער. לא הלכתי לאתר ישר, הלכתי לבדוק שמן ומים בטרקטור ושאחדה עשה קפה ואמר לי אין כלום, אף אחד לא הגיע. בשעה 24.00 לקחתי את הטרקטור והגעתי למזבלה והגיעו שלוש ארבע משאיות ואני הלכתי אחריהם לעבודה. אני זוכר את כל הדברים האלה בוודאות, וזה היה בתאריך 10.6.1993, ואחרי יומיים שמעתי ברדיו באוטו שלי בחדשות, שהילדה נחטפה מאופקים" (עמ' 2 ש' 14-1).
בהמשך דבריו, הכחיש הנאשם כי הגיע בתאריך 10.6.1993 עם רכב הסובארו הכחול שלו לאתר הדודאים בין השעות 22.00 ל-23.00 (עמ' 2 ש' 18-15).
כאשר מופנית תשומת לבו לכך, שבאמרה קודמת שלו הודה שהגיע לאתר ברכבו הפרטי בסמוך לשעה 22.00, השיב: "לא עם האוטו שלי, אלא עם הפולקסווגן דבל קבינה" (עמ' 2 ש' 21).
--- סוף עמוד  124 ---
בהמשך, כאשר מוצגת לו השאלה, מדוע מסר קודם לכן בעדותו שהיה אצל שאפיק בשעה 22.30, השיב: "אני שיקרתי, אני באתי עם הפולקסווגן" (עמ' 2 ש' .(25-22
ובהמשך דבריו, לאחר שהוא מתבקש להבהיר, אם הגיע בתאריך 10.6.1993 שעה 22.30 לאתר דודאים, השיב: "לא באתי אף פעם עם האוטו שלי בשעה עשר וחצי בלילה, אלא תמיד אחרי אחת עשרה וחצי בלילה. באתי עם האוטו שלי או האוטו של סעיד בעל הבית שלי" (עמ' 3 ש' 5-1).
לשאלה, "האם הוא נוהג לבקר באופקים?" (עמ' 3 ש' 26), השיב:
"חוץ מפעם אחת שביקרתי בביטוח, לא ביקרתי אף פעם, לא קניתי, לא שתיתי ואין לי מה לעשות באופקים" (עמ' 3 ש' 28).
בשלב זה, כאשר חש והבין כי הסתירות והפירכות בגרסתו הנוכחית אינן מתיישבות, חלה אצל הנאשם תפנית נוספת. הוא חוזר בו מחזרתו מהודאתו ובתשובה לשאלה, "האם אתה מוכן לצאת איתנו למזבלה להצביע לנו" (עמ' 4 ש' 8), הוא משיב אמנם בשלילה ("לא, למזבלה אני לא מוכן"), אך מבהיר זאת בכך, שאינו מוכן "להריח את הריח שלה" (של הנעדרת - צ"ס, עמ' 4 ש' 9).
בשלב זה פורץ הנאשם בבכי, כשהוא משעין ראשו על השולחן, מנענע אותו, וכשהוא נשאל ע"י סנ"צ אבוקסיס מדוע הוא בוכה ובמה הוא נזכר, הוא השיב: "אני תמיד בוכה כי מר לי.... אין לי חיים, אני מסתכל על העתיד והילדים" (עמ' 4 ש' 18-16).
בתשובה לשאלה, "האם אתה לא רוצה לרדת למזבלה, אולי תאמר לנו איפה הבחורה" (עמ' 4 ש' 27-26), ולאחר שהשיב קודם לכן, שאינו מוכן "להריח את הריח שלה" (עמ' 4 ש' 9), הוא משיב שוב: "עם המזבלה גמרנו, למזבלה לא אכנס יותר .... גמרנו, החיים שלי,..... אני מוכן לתת את העיניים שלי, מוכן לעזור, אבל לא זה. זה קשה" (עמ' 4 ש' 28, עמ' 5 ש' 2).
יד.                                                                                                                                      עוד באותו יום, לאחר שהוצגו בפניו שיקופיות של אתר דודאים,
כפי שצולמו באקראי בתאריך 10/6/93, נערך עם הנאשם שחזור נוסף באתר דודאים (ת/61 א'), בו נכח גם הקצין אביקסיס.
במהלכו ביקש הנאשם שלא להודיע על כך לעורך דינו (ת/61 א', עמ' 12, מס' סד' 362).
טו.   אמרתו הבאה של הנאשם במשטרה מתאריך 28.6.1993 (ת/3, תמליל ת/69), נגבתה ע"י פקד שמעון עמר בהמשך אותו יום, 28.6.1993, ובה מפרט הנאשם, לאחר שכבר נפגש עם עורך דינו והלה המליץ בפניו, אליבא דגרסתו, שאינו חייב לשתף פעולה עם חוקריו, את מעשי האלימות בהם נקט כלפי הנעדרת. להלן עיקריה:
"היום הביאו אותי מנתיבות לאופקים כדי לעשות עימות עם בחורה... אני חושב שקוראים לה אילנית, והיא אמרה לי, באתי לזיין אותה, 100 שקל, אמרתי לה שקר... אני ראיתי אותה כמה פעמים אבל לא ביקשתי ממנה וזה הכל שקר..." (עמ' 1 ש' 10-5). "... אבוקסיס במועדון הראה לי תמונות על הקיר וראיתי תמונות של האתר וביקש ממני אם אני רוצה לצאת, שאני יראה לו, לצאת למזבלה לאתר, אולי אני אזכור..." (עמ' 1 ש' 18-15). "יצאנו מהתחנה באופקים לכיוון האתר, בדרך עברנו את צומת גילת... שם עמדה הבחורה ומשם לקחתי אותה באוטו..." (עמ' 1 ש' 20). "היא עצרה אותי סימנה לי... עלתה לאוטו, הסתכלתי עליה, היא שמה חגורה... אני דיברתי איתה ושאלתי אותה, אם יצא משהו אם אני אקח אותה לבאר שבע. היא אמרה לי נראה...." (עמ' 1 ש' 24), "... ששאלתי אותה את השאלה התכוונתי לזיין אותה. אני לא יודע אם היא הבינה אותי, והיא אמרה לי אולי..." (עמ' 2 ש' 1).
--- סוף עמוד  125 ---
"... אז אמרתי לה אם לא יצא משהו אז אני לא נוסע, לא כדאי לי. שאמרתי לה, אם לא יצא משהו התכוונתי לזיין אותה". (עמ' 2 ש' 6). "...
היא אמרה נדבר בדרך, ואז המשכתי לנסוע עד שהגעתי לכניסה לחורשה... התחלתי איתה... כל פעם אני נוגע לה ברגל ומורח חזק והיא מרימה את היד שלי ואומרת תעזוב, עד שהגענו לחורשה... היא פחדה, הריחה משהו לא יודע..." (עמ' 2 ש' 13-7). "... נכנסתי לחורשה... אמרתי לה תורידי המכנסיים שמלה, אני חושב מכנסיים בצבע הזה (כמו מכנסיו) והיא אמרה, לא עכשיו... והסתובבתי לכיוון שלה והתחלתי לחבק אותה..."
(עמ' 2 ש' 18-13). "אמרתי לה תורידי את המכנסיים לגמרי והיא הורידה עד לברכיים, אני גם הורדתי את המכנסיים שלי עד לברכיים, אז נכנסתי לאוטו ושכבתי עליה. לפני כן אני הורדתי את המשענת של הכסא וזה היה כמו מיטה... עליתי עליה והתחלתי לזיין אותה..." (עמ' 2 ש' 26-25). "... היא התנגדה, לא רצתה ואז עליתי עליה עם המשקל שלי והעמדתי את הקטן... "(עמ' 2 ש' 27), "... אני הכנסתי את הקטן לכוס שלה..." (עמ' 2 ש' 1). "... הרמתי את הרגליים שלה, זה הגיע עד לגג של האוטו. את הרגליים שמתי על הכתפיים שלי ובמצב זה זיינתי אותה. כל הזמן היא שתקה. הכל ביחד, כולל הזיון, לקח לי נגיד חצי שעה..." (עמ' 1 ש' 3). "אני לא זוכר אם גמרתי בפנים או בחוץ..." (עמ' 1 ש' 7). ... נתתי לה מכות שיצאתי מהחורשה. אחרי הזיון היא לא דיברה, הכנסתי לה סטירות. שאני מחוץ לאוטו הרגשתי כל העולם בא, פחדתי, ואז הרבצתי לה...
היא התחילה להתלבש באותו רגע היא הספיקה להתלבש ..." (עמ' 3 ש' 8). "... המכות שנתתי לה מרוב הכח היו חזקות... היא היתה בוכה... איבדתי שליטה ולא ידעתי מה אני עושה ונתתי לה עוד סטירות עד שהתעייפתי. היא שתקה היא לא זזה..." (עמ' 3 ש' 19-14). "... נסעתי לכיוון ב"ש בדרך לאתר... נכנסתי וזרקתי אותה ויצאתי..." (עמ' 3 ש' 19).
על מנת לנסות וליישב את הסתירה בין דבריו באמרתו ת/3, לבין דבריו באמרתו מיום 24.6.1993 (ת/2), בה אמר הנאשם, כי חנק את הקורבן - דברים שלא נאמרו על ידו בת/3,- הבהיר הנאשם: "אני סתמתי לה את הפה בדרך בזמן שנסעתי, תפסתי את ההגה ביד אחת וביד השניה, ימין, סתמתי לה את הפה..." (עמ' 3 ש' 22), "... דוחף את הראש לכיוון הדלת, החלון היה סגור והפנים שלה היו לכיוון שלי היד שלי על הפה והאף, ואני דוחף את הראש לכיוון הדלת...." (עמ' 3 ש' 25). "... אני פחדתי, אמרתי החיים שלי חלס, גמרנו" (עמ' 3 ש' 28). "... נכנסתי לתוך האתר, נסעתי ישר למזבלה, נכנסתי עם האוטו למטה...
לקחתי אותה בידיים... לא הרגשתי במשקל שלה, שמתי אותה באמצע, זרקתי עליה סתם ניירות, מרוב לחץ זרקתי תיק או שקית מה שהיה ומצאתי באוטו... זה היה ניילון שקית..."
(עמ' 3 ש' 10-5). "אז נסעתי מהמקום הביתה, הייתי המום..." (עמ' 3 ש' 15). "... נסעתי לבעל הבית ולקחתי את האוטו שלו הפולקסווגן ונסעתי לאתר, אני לא דיברתי אם אף אחד... שאחדה אמר לי, מה קרה לך ... אמרתי לו, לא מרגיש טוב..." (עמ' 4 ש' 22-17). "... שיצאת עם הג'יפ הגעתי אתכם לאתר ושמה הצבעתי על אותו המקום. בטוח שהנחתי את הגופה שמה" (עמ' 4 ש' 23). ".... בחורה יפה... היה לה ריח טוב, אודם.. שיער אני חושב ארוך בצבע שחור... גוף בסדר, חזה קטן, לא קטן קטן... היתה לא בתולה..." (עמ' 3 ש' 26). "... שמעתי עליה ברדיו, היא נערה מאופקים, הרגשתי שאני באוויר... אני מפחד, אני חושב על הילדים בלי אבא..." (עמ' 5 ש' 10 - 6).
"לשאלתך, אם כל זה, זה הסיפור האמיתי שאני אומר לך, כן, כן" (עמ' 5 ש' 11) ".... פחדתי, אמרתי אולי אני יעשה דבר כזה אני אתפטר ממנה... אני אזרוק אותה וגמרנו...היא מתה והילדים שלי בלי אבא..." (עמ' 5 ש' .(19
--- סוף עמוד  126 ---
טז.   ביום המחרת, 29/6/93, נערך שחזור שני, מוקלט ומוסרט עם הנאשם (ת/10), והפעם בחורשה בו בוצע מעשה האונס. את השחזור ערך החוקר נחמני, שערך בהקשר לכך דו"חות (ת/11 ו- ת/12).
שחזור זה, אשר יסוקר וינותח בהמשך, בוצע לאחר שיחה שנערכה בין קצין אח"ק מחוזי, נצ"מ ליאור, לבין הנאשם (ת/27, בעיקר מס' סד' 16 ו- .(27
ן במכלול הכחשות הנאשם בהודעותיו במשטרה טרם אתמקד להל הודעתו בפני המדובב.
11.א.    באמרתו הראשונה (ת/51) טען הנאשם, בתשובה לשאלה, כי אינו נוהג לבקר באופקים, פרט לפעם אחת בעת שביקר אצל סוכן ביטוח, כשבועיים שלושה קודם לגביית העדות (עמ' 2 ש' 6-10).
בנושא אחר, עמד הנאשם והכחיש כי שבוע קודם לגביית עדותו התלוננו בפניו נהגים מאופקים, על כי שומר האתר לא פתח להם את השער במועד. בהתייחסו לנושא אחר עליו נחקר, טען, כי "אני אף פעם לא אמרתי לאנשים מאופקים ששאחדה דופק כל הזמן בחורות ולא אמרתי להם ששאחדה מביא בחורות למקום. אין לי שום קשר עם האנשים מאופקים ואני אף פעם לא ישבתי איתם לדבר או לשתות קפה... אני אף פעם לא דיברתי איתם על הבחורה שנעלמה מאופקים אני שמעתי את זה רק מהרדיו..." (עמ' 3 ש' 16-9).
הוא אף הכחיש כי ישב אי פעם ללגום קפה בצוותא עם הנהגים מאופקים המביאים את הזבל לאתר (עמ' 4 ש' 11-10).
גם כאשר הוצגה בפניו הגרסה לפיה קיימת בפני החוקרים עדות נוספת בה נאמר כי, "בזמן ששתיתם קפה, אתה אמרת להם שיחפשו את הנעדרת במזבלה או שאתה תמצא אותה במזבלה..." (עמ' 4 ש' 15-13), ידע להגיב על כך בשלילה מוחלטת כשטען: "לא, זה שקר, זה הכל שקר. לא אמרתי להם בכלל דבר כזה" (עמ' 4 ש' 17-16).
ב.    באמרתו השנייה במשטרה (ת/52), בצד העלאת טענת אליבי, הכחיש הנאשם שוב, כי בתאריך 13.6.1993, בעת ששהה בצוותא עם קבוצת פועלים מאופקים אמר להם כי רצוי לחפש הבחורה הנעדרת במזבלה (עמ' 7 ש' 28-27).
בתשובה לשאלה מפורשת שהופנתה אליו, היכן שהה ביום ה' 10.6.1993, טען, כמבואר לעיל, טענת אליבי, לפיה: "אני הייתי כל היום בבית עד שיצאתי לעבודה בשעה עשר או אחת עשרה בלילה" (עמ' 8 ש' 5-4).
ג.     באמרתו הבאה במשטרה (ת/53), עדיין חזר על גרסתו לפיה, בתאריך 10.6.1993 הגיע למקום עבודתו רק בשעה 23.00 (עמ' 1 ש' 19) וישב עם השומר שאחדה בצריף שלו (עמ' 1 ש' 21).
בהמשך עדותו, זכר לציין, כי למעלה משבוע ימים קודם לכן, בתאריך 11.6.1993, "שטפתי את הרכב אצלי בבית, הרכב עמד על הכביש מול הבית ושם אני שטפתי אותו" (עמ' 3 ש' 10-7).
ד.    באמרתו הבאה במשטרה (ת/54), השיב בשלילה מוחלטת לשאלה, "האם אתה לוקח טרמפיסטים ברכב שלך" (עמ' 1 ש' 6). ("לא, חס וחלילה, חוץ מהמשפחה שלי אני לא לוקח אף אחד", עמ' 1 ש' 7).
הוא אף זכר לציין, כי "מאז ששטפתי את הרכב שלי (ביום שישי ה-11.6.1993 - צ"ס) אף אחד לא נסע איתי..." (עמ' 1 ש' 12).
בהמשך, חזר שוב על גרסתו ולפיה, שטף את רכבו באותו יום בחנייה שליד ביתו, אך זכר להוסיף שאת מנוע הרכב שטף לאחרונה רק כשלושה חודשים קודם לכן.
--- סוף עמוד  127 ---
בהמשך, לאחר שמוצגת בפניו שאלה מפורשת לפיה, "אתה טענת כי בתאריך 13.6.1993 לא ישבת עם הפועלים של אופקים ועם שאחדה לשתות תה, אך שאחדה טוען שכן ישבת איתם" (עמ' 2 ש' 23-22), הוא עומד על גרסתו ומשיב: "אני אמרתי לך שלאחר שבדקתי שמן (לטרקטור - צ"ס) ישבתי איתם, אך לא דיברתי איתם" (ההדגשה שלי - צ"ס, עמ' 2 ש' 25-24).
כשמוצגת בפניו גרסת שאחדה, לפיה: "אתה אמרת לאנשים מאופקים שיחפשו בזבל, שם נמצאת הנעדרת" (עמ' 2 ש' 27-26), עדיין עמד על הכחשתו והשיב: "לא, אני לא אמרתי את זה ולא דיברתי איתם בכלל" (ההדגשה שלי - צ"ס, עמ' 2 ש' 28).
ה.                                                                                                                                       בהמשך, בעדותו הבאה (ת/55), טען שוב כי: "אני בדקתי שמן בטרקטור ולאחר מכן ישבתי איתם (עם שאחדה והפועלים מאופקים - צ"ס) לשתות תה, ולא דיברנו בכלל על הנעדרת מאופקים" (ההדגשה שלי - צ"ס, עמ' 1 ש' .(26-25
ובהמשך, "זה לא נכון, אני לא אמרתי להם לחפש אותה בזבל ולא דיברתי איתם על הבחורה שנעלמה מאופקים ולא דיברתי איתם בכלל" (ההדגשה שלי - צ"ס, עמ' 2 ש' 3-1).
בתשובה לשאלה, "למה אתה חושב שהגופה הגיעה במשאית למזבלה?"
(עמ' 4 ש' 23), השיב: "אני לא יודע, אולי הגיעה עם המשאית של הזבל, היו באותו לילה ארבע משאיות. אני לא יודע ולא ראיתי את הגופה" (עמ' 2 ש' 26-24), "אני ככה אומר, אולי הייתי בלחץ של עבודה ודחפתי אותה. יכול להיות ואני לא ראיתי, אני חושב שהיא נמצאת במזבלה. זה קורה, יכול להיות שהיא שם, אני לא אומר שראיתי אותה, אבל יכול להיות שהיא שם" (ההדגשה שלי - צ"ס, עמ' 4 ש' 28, עמ' 5 ש' 5-1).
הכחשות הנאשם בהודעותיו ובשחזוריו במשטרה גם לאחר הודייתו בפני המדובב.
(הערה: אל שיחותיו של הנאשם עם המדובב אתייחס בהמשך בפרק נפרד ונרחב, אף כי כרונולוגית מבחינת לוח הזמנים היה מקום להתייחס לכך כאן ועתה).
12.   אפרט להלן בהרחבה את כלל התכחשויות הנאשם לפרטים מסויימים וספציפיים, וכן אתייחס להסתרת פרטים מהותיים הקשורים לעבירות נשוא תיק זה, אשר בביצוען כבר הודה, הן בפני המדובב והן בפני חוקריו:
א.    באמרתו (ת/56), שנגבתה, כאמור לעיל, כבר לאחר שהודה בפני המדובב ובפני חוקרי המשטרה (בע"פ), ובתשובה לשאלה, "האם אתה הכרחת אותה להתפשט?" (עמ' 1 ש' 25), הוא משיב בשלילה: "לא".
ובהמשך, "יצאנו מהחורשה (לאחר ביצוע האקט המיני - צ"ס) ונהגתי לכיוון באר-שבע, באמצע הנסיעה החלטתי לזרוק אותה, לעזוב אותה. אני עמדתי בדיוק בסיבוב של כיוון באר-שבע, לא לכיוון האתר, אני נתתי לה כמה סטירות ודחיפה וחזרתי הביתה ויצאתי לעבודה. זה כל מה שהיה. זה כל הסיפור" (ההדגשה שלי - צ"ס, עמ' 1 ש' 28-26, ש' 2 ש' 5-1).
עיננו הרואות; בשלב זה של החקירה, עדיין מכחיש הנאשם שביצע מעשה אונס וטוען, כי יחסי המין בינו לבין הנעדרת בוצעו בהסכמתה המלאה.
זה ועוד זה. בשלב זה, טוען עדיין הנאשם כי השליך הגופה ליד תעלה וגשרון בסמוך לשדה תימן ולא במזבלה של אתר דודאים, ואף הוליך את השוטרים למקום.
--- סוף עמוד  128 ---
ב.    אסקור להלן עיקרי תמליל קלטת 19/23 מיום 23.6.1993 (ת/56 א'), שהקליטה את הודעת הנאשם דלעיל (ת/56), ובה ניתן למצוא ביתר אותנטיות, את אותן תשובות מכחישות של הנאשם, והסתרת הפרטים המהותיים, בשלב זה, לעניין האונס:
עמ' 6:
עמוס:....אמרת לה שאתה רוצה לזיין אותה (מס' סד' .(58
הנאשם: לא, אמרתי אפשר משהו? (מס' סד' 59).
עמ' 15:
עמוס:רק כמה סטירות? עשית לה עוד משהו, חנקת אותה? (מס' סד' 152).
הנאשם:לא.לא (מס' סד' 153)".
עמ' 17:
הנאשם: "יכול להיות, אני חנקתי, אני לא יודע אני הייתי שיכור (מס' סד' 165)".
עמוס:אבל חנקת אותה? (מס' סד' 166).
הנאשם:אני חושב אני חנקתי אותה, אני הייתי שיכור, אני לא יודע מה עשיתי (מס' סד' 167).
בשלב זה, כמבואר לעיל, מסתיימת גביית העדות בכתב ובהמתינם לבואה של המעבדה הניידת לשם עריכת שחזור, המשיכו החוקר והנאשם לשוחח.
להלן עיקרי תמליל המשך שיחתם, בכל הקשור לענייננו:
עמ' 22:
עמוס: "למטה בואדי? זרקת אותה כשאתה נוסע או שעמדת? (מס' סד' 216).
הנאשם: לא, עמדתי... (מס' סד' 217).
עמוס:ירדת מהאוטו לדחוף אותה? (מס' סד' 218).
הנאשם: לא (מס' סד' 219)".
עמ' 26:
עמוס: "תנסה לזכור, איך חנקת אותה? (מס' סד' 257).
הנאשם: וואלה לא זוכר, הייתי מסטול (מס' סד' 258)".
ג.     גם בתמליל קלטת מ"ט 19/23 מיום 23.12.1993, קלטת מס' 2, שזו המשך השיחה בין החוקר עמוס עזריה לבין הנאשם (ת/56 ב'), ניתן למצוא הכחשות נוספות של הנאשם:
עמ' 2:
עמוס: "כלום לא ראית על הבחורה? (מס' סד' 10).
--- סוף עמוד  129 ---
הנאשם: לא (מס' סד' 11).
עמ' 4:
עמוס: "יעני אתה בטוח שלא זרקת במזבלה...? (מס' סד' .(26
הנאשם: לא (מס' סד' 27)".
עמ' 8:
עמוס: "היה איתך שותף שלך? (מס' סד' 70).
.... ....
אני שואל אותך? (מס' סד' 71).
הנאשם:לא רוצה להיכנס למלכודת (מס' סד' 73). תשובה מעין זו מעידה, לסברתי, על יכולתו של הנאשם להזהר ולהשמר בתשובותיו.
ובהמשך:
עמוס:לא, אני שואל אותך היה איתך, ..... אבל לא דפק אותה? (מס' סד' 76).
הנאשם:לא (מס' סד' 77)".
ד.    סקור להלן תמליל (ת/15א') של קלטת השחזור המוקלט (מוצג ת/7), אשר נערך בתאריך 23.6.1993.
עמ' 1:
גרשון: "האם הבנת את תוכן האזהרה והאשמה?"
הנאשם: "לא הבנתי מה הכוונה".
גרשון: "אני אסביר שוב...."
........
ויובהר; בשלב זה נצפה הנאשם בסרט הווידאו כשהוא נאנח תחילה, ולאחר שחתם על הסכמתו לצאת לשחזור, הוא נראה לפתע מחייך, כאילו אבן נגולה מליבו.
גם במהלך השחזור, כשהוא מתאר לחוקרים את מבנה הגוף של הנעדרת ואת מראה פניה ("יפה"), הוא נראה מחייך.
האמנם בפנינו אדם המשחזר ארוע, על פרטי פרטיו, אך ורק מתוך גודש של דמיון ובליל של הזיות? תמהני.
במהלך שחזור זה, אף מוכחת ידיעתו ויכולתו של הנאשם להבהיר לחוקריו מדוע אין המדובר במקרה זה בעבירה של חטיפה, ולהבהרה זו יש, לסברתי, השלכות כפי שיובהר בהמשך הכרעת הדין.
עמ' 2:
--- סוף עמוד  130 ---
גרשון: "איך היא נראית?" (הבחורה - צ"ס).
הנאשם: "לא זיהיתי אותה, לבוש לא זיהיתי, אני לא יודע.... באיזה צבע אני לא יודע". .......
עמ' 5:
איש המעבדה: "ירדתם מהרכב שהייתם פה?"
הנאשם: "לא, לא ירדנו, יצאנו עם הרכב".
.......
עמ' 8:
איש המעבדה: "ומפה נסעת למזבלה?"
הנאשם: "לא, מפה נסעתי הביתה".
גרשון: "חזרת ישר לעבוד אחר כך?"
עמ' 9:
הנאשם: "לא. העמדתי את הרכב שלי אצל הבעל בית שלי ולקחתי את האוטו שלו..."
עמ' 11:
גרשון: אתה זוכר באיזה שעה אספת אותה?" הנאשם: "לא היה לי שעון ולא הסתכלתי על השעון".
......
עמ' 12:
איש המעבדה: "לא ראית איזה בגדים היא לבשה?"
הנאשם: "לא שמתי לב.
.........
"אני לא יודע מה החולצה שלה, מה צבע המכנסיים שלה, היה חשוך..."
איש המעבדה: "היה לה צמיד? גורמט? משהו היה עליה?"
הנאשם: "לא שמתי לב, הסתכלתי על העיניים שלה, על הגוף שלה".
בסוף השחזור, המטעה מבחינת מקום השלכת הגופה, שבוצע שעות ספורות בלבד לאחר הודאתו הראשונית, הן בפני המדובב והן בפני חוקריו, המלווה דרך טבע בלחץ פנימי כבד, נראה הנאשם, כמבואר לעיל, כשהוא מבהיר לחוקריו שהוא למעשה לא חטף את הנעדרת, שכן היא עלתה מרצונה לתוך רכבו, לאחר שסימנה לו לעצור לה לטרמפ, ואילו כאשר מדובר בחטיפה, נדרש, אליבא דגרסתו והסברו המפורט והמפורש לחוקר המלווה, שימוש בכוח.
--- סוף עמוד  131 ---
לסברתי, לא רק שיש בהסבר זה הבנה נכונה את מושג החטיפה, אלא אלא שיש לייחס אף משקל רב ליכולתו לאבחן, כי בצד הודאה ברצח לאחר קיום יחסי מין, עדיין יודע הוא לעמוד על זכותו לטעון לחפותו בעניין עבירת החטיפה, ולנושא זה, כמבואר לעיל, אדרש גם בהמשך.
ה.    אסקור להלן, הכחשות הנאשם כפי שהן מובאות בתמליל נ/24, שזו שיחה ויציאה לשיחזור באתר דודאים שנערכו אף הם בתאריך 23.6.1993, בסמוך לאחר החזרה מהשחזור הראשון, כאשר חלק מהשיחה מתנהל ברכב המשטרתי במהלך הנסיעה:
עמ' 1:
אבוקסיס: ".... בחורשה היתה כבר מתה או לא?"
הנאשם: "לא, חיה" (מס' סד' 225).
אבוקסיס: "היא היתה עם הכרה בלי הכרה?"
הנאשם: "לא, היא היתה בהכרה" (מס' סד' 297).
.......
עמ' 4:
אבוקסיס: "אבל אתה באמת שמת אותה שם?"
הנאשם: "אני לא שמתי אותה שם" (מס' סד' 2869).
.......
עמ' 5:
אבוקסיס: "לא זרקת אותה?"
הנאשם: "לא" (מס' סד' 3126).
עמ' 8:
אבוקסיס: "מאיפה לקחת אותה סלימאן? סיפרת לי בהתחלה מפה" (צומת אופקים - צ"ס).
הנאשם: "לא, מצומת גילת" (מס' סד' 4259).
עמ' 11:
אבוקסיס: "מה אמרת לנו שהיא אמרה לך ההורים, זה משהו חדש שאתה אומר לנו?"
הנאשם: "לא, לא, תשמע כל אחד נזכר במה שיש לו...." (מס' סד' 4789).
עמ' 13:
הנאשם: ".... אמרתי לה תתפשטי, היא התפשטה.
--- סוף עמוד  132 ---
אבוקסיס: "בכח? צעקת עליה?"
הנאשם: "לא, לא, שום דבר..... הורידה מרצונה" (מס' סד' .(5057
........
עמ' 14:
אבוקסיס: "והתעלה הזאת היתה?"
הנאשם: "לא, לא היתה".
.......
עמ' 15:
אבוקסיס: "אבל למה, אם היא הסכימה, למה שיתפסו אותך?"
הנאשם: "לא, היא יכולה להתלונן".
עמ' 20:
אבוקסיס: "זאת אומרת שנכנסתם לאתר היא כבר היתה מתה, והבאת אותה לפה כפי שאתה אומר עכשיו ואיך משכת אותה?"
הנאשם: "לא משכתי אותה, תפסתי אותה מהרגליים ומהגרון" (מס' סד' 872).
עמ' 23:
אבוקסיס: "באוטו היה דם? היה משהו?"
הנאשם: "לא, לא".
.......
עמ' 24:
אבוקסיס: ".... כשהבאת אותה לפה היית עם בגדי עבודה?"
הנאשם: "לא, בגדי טיול..."
אבוקסיס: "אז כשחזרת הביתה התלבשת בבגדי עבודה?"
הנאשם: "לא, נשארתי איך שאני" (מס' סד' 1462). ו. באמרתו של הנאשם במשטרה מתאריך 24.6.1993 (ת/57),
בתשובה לשאלה שהופנתה אליו, אם יתכן שעקב היותו מפעיל טרקטור במקום, חפר בור וקבר בתוכו את גופתה ולא השליך אותה בזבל, השיב: "לא יכול להיות מצב כזה" (עמ' 6 ש' 3).
בהקשר לנושא אחר טען כי, "היא הוציאה סיגריה שלה, היא הדליקה לבד, אני חושב עם מצית, אני לא זוכר איזה מצית, לא יודע איזה סיגריה היא הוציאה, מלבורו, קנט, לא שאלה אותי אם אפשר לעשן" (עמ' 6 ש' 17-14).
--- סוף עמוד  133 ---
ז.     בתמליל הקלטת 23/93 מתאריך 24.6.1993 (ת/57ב'),
המתייחס לעדותו הנ"ל (ת/57), ניתן למצוא תימוכין אותנטיים נוספים לענייננו:
עמ' 10:
הנאשם:"לא באתי ולקחתי אותה בכח (מס' סד' 75).
עמ' 20:
עמר: היא התנהגה בצורה מוזרה מיוחדת? (מס' סד' 158).
הנאשם:לא (מס' סד' 159).
ואז היא הורידה את המכנסיים (מס' סד' 161).
עמוס:אתה אמרת לה שתוריד? (מס' סד' 164).
הנאשם:לא זוכר (מס' סד' 165).
עמ' 21:
עמר: מה היה, מה עשית איתה שמה? אתם ירדתם מהאוטו שניכם? (מס' סד' 172).
הנאשם: לא (מס' סד' 173).
עמ' 28:
עמוס:"כשיצאת מהחורשה היא כבר היתה מתה? (מס' סד' 238).
עמ' 29:
הנאשם:לא מתה (מס' סד' 239).
עמוס:הרבצת לה מכות שמה? (מס' סד' 247).
הנאשם:לא (מס' סד' 248)".
עמ' 37:
עמוס: כשחנקת אותה היא עשתה משהו עם הרגליים?
(מס' סד' 37).
הנאשם: לא (מס' סד' 313).
עמ' 38:
עמר: באותו רגע שתפסת יד אחת שלה ויד אחת על ההגה נסעת מהר במהירות גדולה? (מס' סד' 324).
הנאשם: לא (מס' סד' 325).
--- סוף עמוד  134 ---
עמוס: רגע סלימאן, הגעת למזבלה, עצרת, פתחת את הדלת שלה, הורדת אותה? הרמת אותה על הגב?
הנאשם: לא, עם הידיים (מס' סד' 345).
ח.    אימרתו הבאה הבמשטרה, שנגבתה באותו יום (ת/2), טען, ענייננו, שוב, כי "אני לא מצליח לזכור את צבע החולצה (עמ' 2 ש' .(11
ט.    באמרתו במשטרה מתאריך 28.6.1993 שעה 15.30 (ת/58), לאחר שנפגש לראושנה עם עורך דינו הראשון, חוזר בו תחילה הנאשם מהודאתו ומכחיש לחלוטין את מעורבותו בארוע. במהלך העדות הוא גם מכחיש שהגיע בתאריך 10.6.1993 עם רכב הסובארו הכחול שלו לאתר הדודאים בין השעות 22.00 ל-23.00 (עמ' 2 ש' 15-18). כאשר מופנית תשומת לבו לכך שבעדות קודמת הודה שהגיע לאתר ברכבו הפרטי בסמוך לשעה 22.00, הוא משיב: "לא עם האוטו שלי, אלא עם הפולקסווגן דבל קבינה" (עמ' 2 ש' 21).
בהמשך, כאשר מוצגת לו השאלה מדוע מסר קודם לכן בעדותו שהיה אצל שאפיק בשעה 22.30, השיב: "אני שיקרתי, אני באתי עם הפולקסווגן" (עמ' 2 ש' 22-25).
ובהמשך דבריו, לאחר שהוא מתבקש להבהיר שוב אם הגיע בתאריך 10.6.1993 שעה 22.30 לאתר דודאים, השיב: "לא באתי אף פעם עם האוטו שלי בשעה עשר וחצי בלילה, אלא תמיד אחרי אחת עשרה וחצי בלילה באתי עם האוטו שלי או האוטו של סעיד בעל הבית שלי" (עמ' 3 ש' 1-5).
לקראת תום עדותו, לאחר שהוא חוזר בו מחזרתו מהודאתו ומודה שוב, הוא נשאל "האם אתה מוכן לצאת איתנו למזבלה להצביע לנו" (עמ' 4 ש' 8), ומשיב: "לא, למזבלה אני לא מוכן. להריח את הריח שלה" (עמ' 4 ש' 9).
ובהמשך, בתשובה לשאלה "האם אתה לא רוצה לרדת למזבלה, אולי תאמר לנו איפה הבחורה" (עמ' 4 ש' 26-27) ולאחר שהשיב קודם לכן, שאינו מוכן "להריח את הריח שלה" (עמ' 4 ש' 9) הוא משיב שוב: "עם המזבלה גמרנו, למזבלה לא אכנס יותר למזבלה. גמרנו, החיים שלי,.....
אני מוכן לתת את העיניים שלי, מוכן לעזור, אבל לא זה. זה קשה" (עמ' 4 ש' 28, עמ' 5 ש' 2).
י.     באמרתו הבאה של הנאשם, במשטרה, מיום 28.6.1993 (ת/3), יודע הנאשם לעמוד על הכחשתו באשר לגרסת בחורה העונה לשם אילנית, אשר טענה במשטרה כי הנאשם בא לקיים עמה יחסי מין תמורת 100 שקל. לדבריו, "אני ראיתי אותה כמה פעמים אבל לא ביקשתי ממנה וזה הכל שקר..." (עמ' 1 ש' 10-5, וראה לצורך כך גם את המזכר נ/4, שנערך על ידי פקד עמר). בהקשר לשאלה נוספת הקשורה לנעדרת השיב כי: "אני לא זוכר אם גמרתי בפנים או בחוץ..." (עמ' 1 ש' 7).
יא.                                                                                                                                     כך גם בעת הצגת שקופיות לנאשם ביום 28.6.1993 (נ/39):
עמ' 1:
אבוקסיס: "עכשיו לגבי אזור החורשה.... נחזור לחורשה או לא?" (מס' סד' 13).
הנאשם: "לא".
..........
--- סוף עמוד  135 ---
עמ' 2:
אבוקסיס: "זו התחלה של הקיר כך היתה המזבלה באותו יום שהבאת הגופה?"
הנאשם: "לא לא" (מס' סד' 18).
..........
עמ' 3:
אבוקסיס: "איפה? ליד הקיר או בצד?"
הנאשם: "לא, באמצע" (מס' סד' 27).
............
עמ' 5:
אבוקסיס: "שמת אותה בפינה?"
הנאשם:"לא" (מס' סד' 46).
........
אבוקסיס: ".... רק שמת אותה או חפרת ושמת אותה?"
הנאשם: "לא, לא חפרתי" (מס' סד' 50).
.......
עמ' 7:
אבוקסיס: ".... עכשיו זה נכון אחרי ששמת אותה כמו שאומר שאחדה, הלכת ושטפת את המכונית?"
הנאשם: "לא" (מס' סד' 73).
עמ' 10:
אבוקסיס: "חוץ מהאתר הזה יש עוד אתר?"
הנאשם: "לא" (מס' סד' 106 ,105).
.......
עמ' 14:
אבוקסיס: "אתה שטפת את המכונית שלך במקום הזה?"
הנאשם: "לא" (מס' סד' 170 ,169).
--- סוף עמוד  136 ---
יב.   כך גם בתמליל קלטת הצבעה והולכה שנערכה עם הנאשם באתר דודאים, בתאריך 28.6.1993 (ת/16א).
עמ' 1:
אבוקסיס: "תגיד לי עכשיו, למזבלה נגיע ואז נעצור ליד השער או שנכנס פנימה?"
הנאשם: "לא, לא, לא, תמשיכו הלאה, עד סוף הגבעה...." (מס' סד' 8-10).
..........
עמ' 3:
אבוקסיס: "אתה הורדת אותה מהמכונית או לא הורדת אותה מהמכונית?"
הנאשם: "לא" (מס' סד' 98).
..........
עמ' 5:
אבוקסיס: "כשאתה דחפת אותה עם הטרקטור ראית אותה עוד פעם?"
הנאשם: "לא, לא ראיתי".
..........
אבוקסיס: "תגיד לי, שאתה שמת אותה פה,... אתה אנסת אותה עוד פעם?"
הנאשם: "לא....
..........
בכלל לא" (מס' סד' 287).
עמ' 9:
אבוקסיס: "מאז שיצאת מהחורשה היא אמרה איזה מילה? היא דיברה? היא זזה?" הנאשם: "לא" (מס' סד' 302).
אבוקסיס: "היא לא בכתה, היא לא שום דבר?
הנאשם: "שום דבר" (מס' סד' 307).
עמ' 11:
אבוקסיס: "האם סיפרת את זה למישהו?"
הנאשם: "לא".
אבוקסיס: "יצא לה דם כשהרבצת לה?"
--- סוף עמוד  137 ---
הנאשם: "היה קצת חשוך, לא שמתי לב".
........
אבוקסיס: "כשפתחת את הדלת לא נדלק אור?"
הנאשם: "לא שמתי לב" (מס' סד' 332).
..........
אבוקסיס: "אבל היא לא צעקה? היא לא זזה?
הנאשם: "לא, שום דבר".
עמ' 13:
אבוקסיס: "השעות שאנחנו נמצאים עכשיו במזבלה, השעה עשרים לתשע, זאת היתה השעה שהיית ביום הארוע?"
הנאשם: "לא, לא, היה יותר מאוחר" (מס' סד' 400).
ואכן, לדברי העד שאחדה, כפי שמאשר גם הנאשם בהודעותיו ובעימות בינו לבין שאחדה, היה זה בין השעה 22:00 לשעה .22:30
..........
אבוקסיס: "אתה בטוח ששמת אותה במזבלה?"
הנאשם: "כן בטוח".
אבוקסיס: "לא בבאר?"
הנאשם: "לא, לא" (מס' סד' 415-416).
..........
עמ' 17:
אבוקסיס: "אתה זוכר את צבע הנעליים?
הנאשם: "לא.... ..... לא הסתכלתי, לא שמתי לב לנעליים" (מס' סד' 552-556).
יג.    כך גם עפ"י תמליל קלטת של שחזור מתאריך 29.6.1993 (ת/10):
קול א': רס"ר אבי נחמני.
קול ב': הנאשם.
עמ' 6:
קול א': "באותו יום הערימה הזאת היתה?" (מס' סד' .(38
--- סוף עמוד  138 ---
קול ב': "לא, לא היה כלום, אפילו את התעלה לא היתה" (מס' סד' 39-38).
עמ' 36:
קול א': "היא (הבחורה - צ"ס) הורידה לבד או שאתה אמרת לה?"
קול ב': "לא, היא הורידה לבד" (מס' סד' 297-296).
עמ' 48:
קול א': "ואתה, עם מה אתה חנקת אותה?"
קול ב': "לא, אני רק סתמתי לה את הפה" (מס' סד' .(387-386
עמ' 57:
קול א': ".... אתה עברת דרך השומר דיברת עם השומר?"
קול ב': "לא" (מס' סד' 467-466).
עמ' 58:
קול א': "אתה ראית את השומר?"
קול ב': "באותה השעה? לא" (צס' סד' 469-468).
עמ' 69:
קול א': "אתה פגעת בה גם כן?"
קול ב': "אני לא יודע, אני חושב שלא, אני חושב לא, אני חושב לא, אני לא עולה על הזבל" (מס' סד' .(566
עמ' 70:
קול א': "אתה זוכר בדיוק את הצבע של השקית, או התיק?"
קול ב': "לא זוכר אותו באמת, לא זוכר" (מס' סד' 569).
קול א': "אתה יודע מה היה בשקית, או בתיק?
קול ב': "לא, לא, לא יודע, כלום לא יודע" (מס' סד' .(576-575
עמ' 80:
קול א': "היא פצעה אותך באיזה מקום, היא קיללה אותך, העליבה אותך?"
קול ב': "לא, שום דבר, לא, לא" (מס' סד' 716-715).
עמ' 98:
קול ב': "שקר..."
--- סוף עמוד  139 ---
קול א': "מה שקר?"
קול ב': "שקר ששטפתי".
קול א': "לא שטפת את האוטו?"
קול ב': "לא, לא" (מס' סד' 789-785).
יד.   גם בעימות במשטרה מתאריך 24/6/93 (ת/11 +ת/68) שנערך בינו לבין העד שאחדה הכחיש הנאשם מפורשות ששטף את רכבו הפרטי באתר, על אף שהודה בעובדה כי הגיע ברכבו הפרטי לאתר בשעה מוקדמת, קרי, בשעה 22:00.
באותו עמות, ידע הנאשם להכחיש, בניגוד לגרסת העד שאחדה, ששוחח עם שאחדה בכניסה לאתר בשעה הנ"ל ואמר לו, שבא לבדוק כמה משאיות זבל הספיקו להיכנס. (ת/11 עמ' 1, תמליל ת/68 עמ' 8).
ובאותו עמות אף ידע הנאשם להכחיש מכל וכל את גרסת שאחדה, שטען בפניו ובפני החוקר, כי בנוכחות שלושה פועלים נוספים מאופקים, במהלך שתיית תה משותפת, בשיחתם אודות הנעדרת, אמר להם הנאשם: "יכול להיות תמצאו אותה בזבל", וגרס לעומתו, כי כל שאמר היה למעשה: "החיים שלנו בזבל, זה מה שאמרתי" (ת/11 עמ' 2, תמליל ת/68, עמ' 10-11).
מומחה ההגנה, הפסיכיאטר פרופ' עמיחי לוי, אשר אל עדותו וחוות דעתו נ/59 אתייחס בנפרד ובהרחבה בהמשך, התבקש במהלך עדותו בבית המשפט להתייחס באופן כללי להכחשותיו של הנאשם, אם כי נשאל רק על חלק קטן מהן ולא מצא להן כל הסבר.
ובלשונו:
"מבקשים ממני לספק הסבר כללי ומוחלט להתכחשויות האלה ואינני מסוגל" (עמ' 459 ש' 21-20).
ובאופן פרטני יותר, התבקש פרופ' לוי להתייחס להכחשת הנאשם את שטיפת רכבו הפרטי באתר דודאים בערב בו נעדרה הנעדרת, הכחשה בה דבק לא רק בשלב החקירה כאשר הכחיש עדיין את מעורבותו בבצוע העבירות, אלא אף בשעה שהודה כבר בביצוען.
תשובת פרופ' לוי היתה כדלקמן:
"לשאלתך, למה פתאם יש לו כח להתעקש על נקודה מסויימת בסיפור (שטיפת הרכב - צ"ס)..... אני משיב: לא ידוע. לא ניתן לתת תשובות מדוייקות בעניין זה". (עמ' 468 ש' .(10-6
סיכומו של פרק זה.
ניתן לסברתי להסיק, דווקא מתוך שפע ההכחשות הנ"ל של הנאשם, לרבות ובמיוחד עניין החטיפה, את אותה מהימנות ריאליסטית ו"מלאות" בעובדות בהן כן הודה וידע, ביוזמתו, לתארן תיאור מפורט ביותר.
אף כי, לכאורה, שפע ההכחשות והסתרת הפרטים, יכול בעניין דידן להוות מעין עודף מבלבל, הרי בודאי לא ניתן לשלוח אצבע מאשימה, אף לא במשתמע, כלפי חוקרי המשטרה, על כי "הדריכו" את הנאשם ו"ניתבוהו" לעבר גרסה נוחה להם.
ועוד אשוב בהמשך לדון בסוגייה זו.
--- סוף עמוד  140 ---
יוזמות והבהרות מטעם הנאשם במהלך החקירה
13.   לבד מהכחשותיו והסתייגויותיו במהלך חקירותיו, כמבואר לעיל, ניתן אף לציין גם את אותן יוזמות ישירות והבהרות מפורשות ומפורטות של הנאשם במהלך חקירתו, כפי שיסוקרו להלן, כאשר בנטיות ובהדגשים הנ"ל מותר כמדומה, לראות, ללמוד ואף להסיק את המאפיינים או הסימפטומים של הכיוון הכולל שבו מדובר:
א.    תמליל קלטת השחזור המוקלט - מיום 23.6.1993 (ת/15א).
עמ' 1:
גרשון:"אתה ביקשת מאתנו לעצור כאן.... תסביר לנו איפה אנחנו נמצאים.... מה המקום הזה?"
עמ' 2:
הנאשם:"אנחנו נמצאים בצומת גילת".
עתה, מתחיל הנאשם ביוזמתו לתאר ולפרט בפרוטרוט את מעשיו:
"אני ראיתי בחורה פה, סימנה לי ועצרתי לה, המשכנו דיבורים עד שהגענו כמעט לצומת הבא, השנייה, ואחרי זה נכנסנו לחורשה, עשינו את המעשה והמשכנו לבאר-שבע".
עמ' 3:
גרשון:"כשאספת אותה מכאן לאן נסעתם?"
הנאשם:"לכיוון באר-שבע".
גם עתה מרחיב הנאשם ביוזמתו את תשובתו, כשהוא ממשיך ואומר:
"בדרך הזאת המובילה לבאר-שבע, עברנו את צומת משמר הנגב, הגענו לחורשה ונכנסנו, דיבורים פה ושם, שיכנוע, כאילו מרצונה, לא בכח ועשינו את המעשה וזהו. יצאנו בחזרה לכיוון באר-שבע ומשמה פחדתי מהמעשה וזרקתי אותה וברחתי הביתה".
עמ' 4:
גרשון:"אתה מוכן להסביר מאיפה נכנסתם?"
הנאשם:"נכנסנו פה מאחורי הערימה.... נכנסנו פנימה אחרי הערימה הזאת, עשינו ויצאנו אותה דרך חזרה לבאר-שבע".
ממ"ר:"מה היתה תגובה שלה, התנהגות, הבור הזה, החפירה היתה קודם פה?"
הנאשם:"לא, היה אספלט, כורכר, לא היתה חפירה".
וביוזמתו, בלא שנתבקש, הוא מבהיר ומפרט יותר:
"נכנסנו פנימה כמה שורות, אולי רביעי אולי חמישי".
עמ' 6:
--- סוף עמוד  141 ---
גרשון:"תצביע לי מפה איפה יצאתם...?"
הנאשם:"בסיבוב שמה (מצביע), התחרטתי ודחפתי אותה וזרקתי אותה וברחתי, כאילו אחד גונב משהו, הוא בורח וזהו".
בעמ' 7, מבלי שנשאל על כך, הוא מתאר לפתע ביוזמתו כיצד הרג את הנעדרת:
"פה התחלתי לחנוק אותה באמצע הנסיעה, הייתי מסטול לגמרי והסתובבתי וברחתי לכוון הבית".
ובעמ' 9 הוא אף מבהיר את הסיבה לכך:
"פחדתי, פחדתי שהיא תתלונן עלי.
.......
אני מצטער על כל מה שעשיתי"
ב.    חקירתו ע"י אנשי המשטרה שמעון עמר, עמוס דהרי, אלברט אבוקסיס בתאריך 23.6.1993 (נ/24, תמליל קלטת פ.א. 877/93 מ"ט 21/93):
עמ' 1:
אבוקסיס:"היא היתה (בחורשה - צ"ס) עם הכרה, בלי הכרה?"
הנאשם:"לא, היא היתה בהכרה".
ומייד בהמשך, מבלי שהתבקש ונשאל על כך, הוא ממשיך ומציין ביוזמתו כי:
המשכנו לכיון באר-שבע" (מס' סד' 240).
אבוקסיס:"הגעת לאיפה?"
הנאשם:"בדיוק איפה היינו שמה בבוקר, (במהלך השיחזור המוסרט - צ"ס) בסיבוב שמה...."
עתה, מבלי שהתבקש ונשאל על כך, הוא מפרט ומבהיר לראשונה וביוזמתו, כי חנק את הנעדרת, אך עדיין מסתיר הוא את המקום הנכון של השלכת הגופה:
"פה חנקתי אותה.... איבדתי שליטה, פתחתי את הדלת ודחפתי אותה, זרקתי אותה לכיוון ההוא, לא מצאנו אותה" (מס' סד' 297, .(375
עמ' 9:
אבוקסיס:"....ניתן אותה לאמא שלה תקבור אותה".
הנאשם:"נקבור אותה, היא תבכה, אני אבכה, תנו לי סטירה.... אני רוצה שאני ארגיש שעשיתי טעות שאני אשלם אותה, אשלם אותה ביוקר, ביוקר אשלם אותה.
אם הייתי בוכה בהתחלה שעשיתי......"
והנה, בשלב זה מציין הנאשם ביוזמתו את התנהגותו שלו בבית המשפט, כאשר הוא מתאר:
--- סוף עמוד  142 ---
"הייתי היום בבית משפט, ראית אותי איך הזעתי? למה?
למה? נזכרתי בזה, התחלתי לרעוד, לא יכולתי להחזיק את עצמי...." (מס' סד' 4327-4416).
עמ' 11 (מס' סד' 4800 - 4718):
יגאל:"מה היה לה ביד?"
הנאשם:"שקית נילון", כאן ועתה, הוא איננו מסתפק בכך ומוסיף:
"אבל באיזה צבע אני לא יודע, אני לא זוכר בדיוק, חבר'ה".
אבוקסיס:"איך התחלת איתה?"
הנאשם (מפרט שלא על דרך הקיצור ומסביר):"התחלתי איתה פה ושמה, עד שהיא התחילה לעלות, שאלתי אותה לאן את צריכה, היא אמרה: להורים, פה ושמה אני לא מגיע לבאר-שבע, אבל אם יצא משהו אז אני אקח אותך לבאר-שבע, אתה מבין? אתה מקשיב?"
הנאשם, בהמשך, ממשיך ומרחיב בתאור ההתרחשות (עמ' 12, מס' סד' :(4860
"אז אמרה אולי, פה ושמה, התחלנו לנגוע פה ושמה את מבין? כאילו בהתחלה התחרטה לא הסכימה, הרגישה במשהו, לא יודע מה, אתה מבין? בקיצור התחלנו פה ושמה לדבר, אתה מבין? בוא נכנס כאן, בוא נלך ככה, בוא נעשה, נעשה, אני יודע, אז הגענו לחורשה נכנסתי לחורשה, נתתי וינקר (איתות - צ"ס) שמאלה, בבוקר זה לא בלילה, זה נקרא כבר בוקר".
יגאל:"הדלקת וינקר, פנית שמאלה?"
הנאשם:"נכנסתי לחורשה, הפשטתי אותה, אני פה ושם, שדיים, והשתכנעה, עד שנכנסתי היא רוצה כמעט, היא לא רוצה, בן אדם מתחרט...." (מס' סד' 4958).
עמ' 13:
"אני הייתי בעיניים אחרות, לא יודע, העיקר הגענו לחורשה, דיברנו על החורשה נכון? התחילה להוריד, התחלתי לעשות סיבוב מסביב לאוטו, נכנסתי על ידה, רגיל שמתי את הכיסא אחורה, הכיסא הקדמי, והתכופפתי עליה..."
הנאשם, בהמשך דבריו, ממשיך ומפרט ביוזמתו את שגיאתו הקשה והנוראית (עמ' 14, מס' סד' 5243):
"עשית הכל, הכל, למה תהרוג, למה, בשביל מה? עזוב אותה, זו הבעיה, אני אומר לעצמי עכשיו, זה הבעיה, למה הרגת, נגיד עשית אונס, חטפת אותה או עשית אונס, עשית הכל, נכון? עזוב אותה תן לה להנות".
עמ' 17:
אבוקסיס:"משמה נכנסת מאיפה שהעץ? והורדת אותה?"
הנאשם:"זרקתי אותה, אני לא הייתי בהלם, אתה מבין?
זרקתי אותה וברחתי" (מס' סד' 88).
--- סוף עמוד  143 ---
עמ' 20:
אבוקסיס:"היתה מתה. הבאת אותה לפה כפי שאתה אומר ואיך משכת אותה?"
הנאשם (מבהיר):"לא משכתי אותה, תפסתי אותה מהרגליים ומהגרון" (מס' סד' 872).
עמ' 21:
אבוקסיס:"המשאיות נכנסות ברוורס או קדימה?"
הנאשם:"לא, מסתובבות ברחבה הזאת" (מס' סד' 1064).
עמ' 24:
אבוקסיס:"כן, כן, כשהבאת אותה לפה, באת עם בגדי עבודה?"
הנאשם:"לא, בגדי טיול, אני חושב המכנסיים הזה" (מס' סד' .(1462
אל תשובה אחרונה זו, אתייחס בהמשך בהקשרים נוספים.
ג.                                                                                                                                        עיון בדו"ח זכ"ד נ/49, שנערך ע"י העד רס"ר עאקף, מלמד כי בתאריך הנ"ל, 23/6/93, בעת היציאה הראשונה לאתר דודאים, "העצור בעצמו בדק שקיות ובגדים ....
המשכנו עד השעה 17:30 והעצור מצביע לטרקטור ומכוון אותו..... בכל (ה)מהלך שהוא רואה שקית, ניגש לבדוק בעצמו.... (ההדגשה שלי - צ"ס), מדי פעם מגל(ה) התרגשות רבה וצועק(:) מה עשיתי, למה עשיתי לה כך, הייתי מת יותר טוב".
ד.    הצבעה והולכה עם הנאשם באתר דודאים מתאריך 28.6.1993 (ת/16א, תמליל קלטת פ"א 877/93 מ"ט 25/93).
עמ' 1:
אבוקסיס:"תגיד לי עכשיו, למזבלה נגיע רגלי ונעצור ליד השער או שנכנס פנימה?"
הנאשם, אקטיבי מאד בתשובתו, משיב: "לא, לא, לא תמשיכו הלאה, עד סוף הגבעה, עוד קצת, יותר הלאה" (מס' סד' 10-8).
עמ' 6:
אבוקסיס:"....איפה שמת אותה.... לחפור עוד.... באיזה מקום?"
הנאשם:"בפנים, באמצע, לא, בפינה הזאת, באמצע, בקטע הזה.
.......
באזור הזה, באמצע בדיוק, יענו (ז"א - צ"ס) יותר הלאה, לא, ולכוון הזה לא, באמצע בדיוק".
ה.    תמליל קלטת השחזור. הנאשם ורס"ר אבי נחמני, מתאריך 29.6.1993 (ת/10).
--- סוף עמוד  144 ---
מקרא:
קול א': רס"ר אבי נחמני.
קול ב': הנאשם.
עמ' 6:
קול א':"באותו יום הערימה הזאת היתה שם?"
קול ב':"לא, לא היה כלום", וביוזמתו אף מוסיף:
"אפילו התעלה לא היתה".
.......
לא, עכשיו מרכיבים קו-מים.
.......
לא היתה תעלה, היה כביש כזה" (מס' סד' 43-39).
עמ' 10:
קול א':"אני רוצה, תראה לי איפה עצרת את הרכב?"
קול ב':"את הרכב?.... סע, סע עוד קדימה, עוד, באזור הזה, אחת, שתיים, שלוש, ארבע, חמש, פה באזור הזה" (מס' סד' .(77-76
עמ' 16:
קול א':"בסדר, תראה לבחור איפה עמד הרכב (הסובארו -
צ"ס), תגיד לו?"
קול ב':"תעמיד אותו פה, פה.... כאן, כאן, איפה הבקבוק הזה". .......
בשלב זה, נראה הנאשם כיצד הוא מכוון, בקול רם, את נהג רכב הסובארו למקום שבו הוא החנה את רכב הסובארו שלו ביום הארוע, עובר לביצוע מעשה האינוס והרצח:
"סע ישר, אלי, אלי .......
אלי, אלי, לכיוון הכביש, הדרך, נו, נו, נו....
עוד, עוד, עוד" (מס' סד' 139-135).
עמ' 27:
קול א':"היא (הנעדרת - צ"ס) אמרה לך שיש לה איזה בעיה כלשהי?"
כאן ועתה, במקום להשיב במצומצם, ב"כן" או "לא" לשאלה הנ"ל, הוא בוחר להשיב בהרחבה:
--- סוף עמוד  145 ---
קול ב':"אם היא אמרה לי יש לי וסת או משהו, הייתי עוצר, מה אני צריך לעשות, אז אין צורך" (מס' סד' 216-215).
עמ' 28:
קול א':"ואז הגעתם לפה?"
שוב, במקום להשיב רק ב"כן" או "לא", הוא מרחיב את תשובתו כך:
קול ב':"הגענו למקום הזה, אז היא שתקה. אתה מבין, יעני (ז"א - צ"ס) היא לא הגיבה איך שצריך, שתקה....
זאת אומרת לא דיברה כלל" (מס' סד' 221-220).
עמ' 53:
קול א':".... נכנסת עם הרכב שלך לתוך האתר לאן ניגשת?"
קול ב':"לאיפה הירידה הזאת, בפנים, לא למעלה, למטה... קרקע.
.......
כן, זה למטה, ירדתי למטה ושלושים מטר בערך נסעתי" (מס' סד' .(431-430
עמ' 58:
קול א':"כן.... מה עשית בבית?"
קול ב':"הסתובבתי קצת, שתיתי מיים, לא אוכל, ויצאתי. הנעתי את האוטו שלי ויצאתי לבעל הבית, שמתי את האוטו שלי שמה" (מס' סד' 477-476).
עמ' 60:
קול א':"כן חכית בחוץ, הגיע מישהו באותו הזמן שחכית בחוץ?"
שוב, במקום להשיב ב"כן" או "לא", הוא מרחיב ביוזמתו את תשובתו על שאירע באתר דודאים בעת שהגיעו הפועלים מאופקים לאתר האירוע:
קול ב':"אני שכבתי על הכסא של הפולקסווגן ועשיתי ככה, אז אני רואה משאית מצפצפת אחרי, אז אני אומר מה קרה, אז אומר, מה לא פותח? אמרתי אולי הוא מזיין, אולי הוא יושן, סתם ככה בצחוק....." (מס' סד' 493-492).
עמ' 66:
קול א':"כן, מה עשית?"
קול ב':"ישבתי שתיתי קפה".
במקום להסתפק בכך, הוא יוזם את הרחבת התשובה ומוסיף:
"אז הוא (השומר שאחדה - צ"ס) אמר לי מה קרה לך אתה המום? אמרתי לו, אני לא מרגיש טוב, יכול להיות אם הייתי מסביר לו היה עוזר לי משהו, אבל לא הסברתי לו, אמרתי לו אני לא מרגיש טוב" (מס' סד' 535-534).
--- סוף עמוד  146 ---
עמ' 69:
קול א':".... חוץ ממנה, אתה הרמת משהו שהיה שייך לה?"
קול ב':"היה לה שקית, תיק, לא זוכר בדיוק" (מס' סד' .(568-567
עמ' 77:
קול א':"אבל אדם מת יושב ככה?"
קול ב':"הוא לא, אם הוא חגור אז הוא לא זז, לא זז, אפילו אם הוא מת, הוא לא יזוז" (מס' סד' 694-693).
סיכומו של פרק זה.
מומחה ההגנה, פרופ' לוי, אישר בחקירתו בביהמ"ש, כי מצא בחומר הראיות גם יוזמות של הנאשם, אם כי לסברתו, הן מעטות והוא כינה אותן "יוזמות מקומיות" (עמ' 480 ש' 5).
לסברתי, אין המדובר ב"יוזמות מקומיות", אלא ככל שאנו מתוודעים אל פרטי הפרטים של זרם התודעה של הנאשם, ניתן בהחלט לקלוט מגמות ולהצביע על יוזמות נרחבות מצידו המצביעות על הלך רוח של רצון כן לשיתוף פעולה מצידו, לאחר שכבר החליט להודות בבצוע העבירות שיוחסו לו.
ועוד אשוב בהמשך לדון בהשלכות ובמסקנות שניתן להסיק בסוגייה זו.
המדובב
14.   העיקר מבחינתי יהא להלן לעיין ולדקדק בפרטים ובפרטי פרטים, הניואנסים, ההקשרים, הקונוטציות, האינטונציות והאסוציאציות של שפע השיחות שהתנהלו בין הנאשם למדובב, בפניו התוודה לראשונה בבצוע העבירות המיוחסות לו.
ויובהר; המעורבות וההשתתפות באותם פרטי פרטים הכניסוני אל מתחת למובן והנגלה לי על פניו, ורק עם תום הימים שלוקח תהליך הקריאה והשמיעה, גיליתי מה הועמס באותן שיחות.
מעבר לתחכום המופלג שבנה המדובב את השיחה, בהתגברותו אט אט על הרוטיניקה הרווחת של הכחשת הנאשם, בחנתי באופן יסודי לאורך הקריאה את קולות ההכחשה וההודאה.
ישאל השואל; מיהו ומהו המשפיע הגדול בשיחה? מהי אישיות המדובב? מה טיב אישיות הנאשם? האם דברי הנאשם קשורים קשר הדוק לניתוק ולניכור שבישיבה במעצר? האם דרכו של המדובב, איש נבון וערמומי ביותר, מזכירה שביל מתפצל בלב לבו של המבוך ומשקפת תפיסה הרואה באדם יצור הנלכד בסבך האפשרויות, שבתוכו נבלע לבלי שוב מה שמכונה גורלו?
יתמה התמה; מה נשאר לו לנאשם, ששיתף פעולה עם המדובב ואף ביקשו, לאחר שהודה גם מאוחר יותר בפני המשטרה בביצוע העבירות, לגרום למותו? נותר לו עולמו העכשווי כפי שהוא נראה לו, שכך הוא נשמע, שכך הוא מתגלה, שכך הוא משדר, שכך הוא משעמם. עולמו החשוף כפי שהוא. והוא נאחז במעין אמונה במאגיה של מלות המדובב, המקנה לו כביכול, כנזקק באותה עת, כוח ושליטה על עצמו.
איש מבין שניהם, המדובב והנאשם, לא הרים קול, היתה זו שיחה בוגרת ושקטה שהחלה, כפי שיובהר בהמשך, דווקא ביוזמת הנאשם.
--- סוף עמוד  147 ---
לא היו אלה יחסים של תלות מכאיבה, של תלות מכשפת, מוחלשת, שאינה מותירה מרווח לשום דבר מלבדה. אלה היו מונולוגים של שתי דמויות ראשיות, של האחד ושל השני לסירוגין("הוא דיבר כרגיל. הוא דיבר כאדם עצוב, חלש. לא הרגשתי עליו כלום", מדברי הנאשם בעדותו בבית המשפט בהתייחסותו למדובב, עמ' 399 ש' 6-5). למדובב היה אינטרס ברור כפי שיובהר להלן, לפענח את השאלה שנתבקש להבהיר ע"י חוקרי המשטרה, אשר בשמם נשלח וזאת על פי זוויות הראיה שלו. והשאלה שהוצגה לו לפענוח, היתה, שמא אחד העצורים (הנאשם, ולאחריו העד שאחדה) קשורים לחטיפתה ולהיעלמותה של נערה מאופקים, אשר על אודותיה לא שמע ולא ידע דבר, כמו גם על שאר פרטי המקרה עצמו.
אין ספק כי לשונו של המדובב היתה בשלבים רבים של השיחה מכוונת פנימה, אל מעמקי הנפש של הנאשם, אך גם אל החוץ ואל המוחשי. הוא ידע בכשרון רב כיצד לטוות סיפור, להגביר את המתח ולרפות אותו במינון הנכון, ליצור הזדהות ואהדה ולהוליך את הנאשם בדייקנות חותכת היישר אל רצונותיו, כפי שיתואר להלן.
את הבטחון ההתחלתי רכש בדרך ההטעייה, בכך שהובא לתחנת המשטרה כעצור שנתפס "על חם" בעת פריצה וגניבה מרכב, ותוך כדי קבלת חבטות מחוקריו, כאשר הנאשם צופה בכך, הושלך לתא המעצר של משטרת אופקים, בו שהה אח"כ שעות רבות וממושכות בצוותא עם הנאשם.
אסקור עתה מספר דוגמאות להמחשת האמור, המופיעות בתמליל ההקלטה מיום 22.6.1993, קלטת מס' 1 (ת/20).
מיד בסמוך לאחר כניסת המדובב לתא המעצר, פונה אליו הנאשם לאחר שראה ושמע כבר את חבטות השוטרים בו, ומנסה להרגיעו:
"אתה צריך להיות סבלני" (מס' סד' 25).
.......
"חייבת להיות לך קצת סבלנות" (מס' סד' 25).
......
"זהו, הבן אדם שנופל, נופל" (מס' סד' 30). בשלב מאוחר יותר, לאחר שכל אחד מתעניין הדדית בדבר החשדות המיוחסים לרעהו, אנו למדים כיצד פונה המדובב אל הנאשם ומנסה אט אט לרכוש את בטחונו.
לאחר שהוא מספר לו מעט על עצמו, הוא פונה אליו ומנסה אף הוא להרגיעו:
"אל תפחד" (עמ' 6, מס' סד' 128).
"....אתה רוצה לשמוע לי, אתה תזוכה כמו שאומרים....
מה הבעיה שבדיוק נגדך?" (מס' סד' 133).
בשלב זה, בטכניקה המאפיינת אותו, הוא מציע לנאשם לטעון לחפותו ולומר בתמימות לחוקרים: "תגיד אין לי קשר לא עם יהודים ולא עם ערבים" (מס' סד' .(142
לאחר מכן, הוא פונה אל הנאשם וממשיך לנסות להרגיעו, בכך שיבטיח לו כי במועד מסוים כלשהו, יבוא אדם אחר ויודה בבצוע העבירות המיוחסות לו:
"בזמן האמת, שמישהו יקח את התיק מעליך, אתה הולך הביתה. הוא יוצא חלק מהתיק אבל עם ראש" (מס' סד' 160, עמ' 7).
--- סוף עמוד  148 ---
ובהמשך, אף מציע לו את האפשרות, שגם הוא עצמו (המדובב - צ"ס) יהיה מוכן לקחת על עצמו את התיק הקשור לנאשם:
"בזמן אמת, אני אקח התיק מעליך" (מס' סד' 182).
בהמשך השיחה ביניהם מציע המדובב לסייע לו בהמשך החקירה:
"עכשיו אני אכין אותך לדרך מאה אחוז.
זו הנקודה אני אגיד לך, תחשוב על הנקודה הזו" (מס' סד' 223, עמ' 8).
לאחר מכן, פונה המדובב אל הנאשם ומציע לו שלא יסמוך יתר על המידה על ממצאי מכונת האמת (אליה נלקח כנראה הנאשם ואנו, כמובן, נתעלם מעובדה זו), שכן המדובר בפרשה חמורה מאוד, מורכבת ומסובכת הרבה יותר מהפרשה בגינה הוא עצמו עצור:
"עכשיו לא ישתמשו איתך רק במכונה.... זה לא כמו הפרשה שלי...." (עמ' 9).
כאן ועתה, בדרכו שלו, מזהיר המדובב את הנאשם שלא יודה בבצוע המעשה, שכן אחרת: "אם אתה לוקח התיק, אכלת חרה בידיים וברגליים" (מס' סד' .(251
ואילו בסמוך לאחר מכן, תוך ציפייה אולי לשמוע מהנאשם רמז כלשהו הקושר אותו לבצוע העבירה המיוחסת לו, הוא מציע לו אמנם להודות, אך מאידך, להמשיך ולדבוק בעמדתו לפיה, מעבר להודאה בע"פ, הוא אינו יכול יותר לסייע לחוקרים:
"עכשיו מה תגיד, הבת (הכוונה לנעדרת - צ"ס) אצלי, ואצלי הכל, אבל אני לא אתן לכם דבר ולא רוצה לתת להם דבר. גברים הם, גם אני גבר.
אם יגידו לך אתה הרגת אותה, אם יביאו לך הוכחה, במצב הזה מה תעשה, מה תגיד להם? אני רוצה להודות, זו פרשה קטנה ותודה על זה.
אם לא, מישהו יקח במקומך התיק..." (מס' סד' 352).
המדובב מזין אותו בדברי רוגע כדי להקל על מצוקתו, ואומר לו, כי לאחר שאחר יודה במקומו, (המדובב, או מאן דהוא אחר) יוכל הנאשם עצמו לעזוב את ישראל למצרים ולחיות שם:
"מי שיקח ממך את התיק, רק לתקופה יומיים, שלושה או שבוע אחר כך אתה תהיה בבית" (מס' סד' 268).
"תצא לעזה ותחיה" (מס' סד' 276).
"אתה רוצה שאני אקח את התיק שלך? אני אקח.
זה לא משנה לי, אם אנחנו לא נעזור אחד לשני אז מי יעזור לנו? כולנו ערבים" (מס' סד' 277).
"אני אשלח אותך לאנשים בשטחים מאצלנו, יעזרו לך, יעבירו אותך למצריים" (מס' סד' 289).
הנאשם:"והילדים שלי?" (מס' סד' 290).
המדובב:"ישיגו אותך במצריים, זה 15 שנה" (מס' סד'
290, עמ' 10).
--- סוף עמוד  149 ---
ובעמ' 11:
המדובב:"אני מוכן לקחת התיק עלי, אבל אחרי שבוע אתה תיעלם, תגיד לאשתך שאתה יוצא" (מס' סד' 322).
"מי שיקח את התיק שלך, יצטרך להודות ויביאו אותו אחר כך.
כרגע אני אקח התיק ואחר כך אני אדע בדיוק איך נהרגה. אני אודה" (מס' סד' 330).
"בזמן הזה איפה אתה תהיה. אתה תהיה בחוץ ואף אחד לא יראה אותך. אני אשלח אותך לאנשים מאצלנו, תלך אליהם. יסדרו אותך, אתה מבין? תגיד להם שהייתי במעצר, כך וכך קרה והם יעזרו לך ויסדרו אותך. תגיד להם אתה רוצה לצאת לרפיח ואחר כך למצריים" (מס' סד' 337).
ובעמ' 12:
המדובב: "תצא למצריים, אתה מבין, לא ישיגו אותך הישראלים.... אתה יכול ללכת לאש"פ... באיזה מקום שאתה תלך ספר להם את כל הסיפור" (מס' סד' 351).
הנאשם: "המצרים יחזירו אותי" (מס' סד' 356).
המדובב: ".... אני אשלח אותך לאנשים שתכנס למצרים ותגיע לקהיר בשלום ותכנס ישר למשרד של אש"פ שם, איזה משרד שאתה פוגש ראשון" (מס' סד' 357).
ובעמ' 13:
המדובב: "אני אגיד לך שתגיד להם שיתנו לך אישור שאתה נכנס למשרדים. שם ידעו שאתה בא להצטרף....
אתה תגיד להם מה קרה.... אתה תגיד להם מעשה לאומי.... מיד ישלחו אותך ללוב או טוניסיה, את הילדים שלך ואשתך אחרי שנה שנתיים.... דרך הגשר או שדה התעופה" (מס' סד' .(360
ואולם, הנאשם בשלב זה עדיין מחזיק בהכחשתו:
"זה דבר שאני לא עשיתי" (מס' סד' 392).
בשלב זה, מבהיר המדובב לנאשם, שגם עו"ד לא יעזור לו אם קיימות ראיות חזקות נגדו:
"עו"ד לא יכול, אתה יש עליך עדים, יש הוכחות נגדך" (מס' סד' .(394
ושוב "מנגן" הוא על הצד הפטריוטי:
"אני פלסטינאי ואני גאה שאני פלסטינאי" (מס' סד' 453).
והנאשם משיב לו:
"גם אני פלסטינאי" (מס' סד' 455).
המדובב אף מגביר את הצד הלאומני שבשיחה ואומר לו:
"אם הייתי מפוצץ את כל ישראל זה כבוד שלי. לא צריך לפחד לא צריך לעשות חשבון" (מס' סד' 456).
--- סוף עמוד  150 ---
בשלב זה, נוקט המדובב בדרך נוספת ולפיה, יש כנראה אדם נוסף (שאחדה, שאף אותו ניסה לדובב - צ"ס), שמסר בחקירה אינפורמציה נגד הנאשם והפליל אותו:
המדובב: "תאמין לי אבו עלא (הנאשם - צ"ס), בפרשה שלך יש בגידה מחבר...." (מס' סד' 472). הנאשם: (מאשר זאת): "אתה צודק" (מס' סד' 478).
המדובב: (חוזר ואומר): "יש בגידה, בשביל זה אתה תקבל 15 שנה" (מס' סד' 448).
"זהו. פרשה נפלה עליך" (מס' סד' 509).
הנאשם: (מאשר): "זהו" (מס' סד' 509).
המדובב: "הבעיה כרגע הגופה, אם לא ימצאו את הגופה תהיה בעיה" (מס' סד' 513). הנאשם: (שוב מסתייג וטוען שהוא לא עשה דבר): "אני לא לקחתי כלום. מה הם יכולים לעשות...." (מס' סד' .(523 המדובב: (מנסה בטכניקת דיבור נוספת ומזהיר הנאשם לא להודות): "המודיעין והמשטרה ממזרים ואל תגיד שאתה מודה" (מס' סד' 580).
הנאשם: (שוב פונה ומבקש את עזרת המדובב כשהוא חש שהתיק "סגור" עליו): "תדריך אותי, מה שקרה קרה, עכשיו נגמר. עכשיו הכוס והצלחת נשברו. אני איתך והפרשה נסגרה" (מס' סד' 609).
המדובב: (מאשר): "נסגר הענין" (מס' סד' 621).
הנאשם: "הפרשה סגורה, התיק נסגר לגמרי" (מס' סד' 630).
"אמרו אתה רוצה להגיד את האמת תדריך אותנו, תראה לנו" (מס' סד' 636).
הנאשם (עדיין מכחיש): ".... עשיתי בילדים שלי, דבר שלא עשיתי" (מס' סד' 652, עמ' 14).
ובעמ' 16:
המדובב: (שוב מנסה להתקרב אל הנאשם ואומר לו): "אני כבן אדם מרגיש אותך ומיואש מהחיים" (מס' סד' 88). ומנגן שוב על הצד הפטריוטי: "אני כאדם פלסטינאי, לאומני,
אני חייב לעזור לך וחייב לעזור לך" (מס' סד' 92).
ובעמ' 17:
המדובב: "אם אני קורא לעצמי ערבי, אני אעזור לך, אני התרגשתי מהצד שלך" (מס' סד' 144). הנאשם (עדיין מכחיש): "תאמין לי שזה לא אני" (מס' סד' 198).
ובעמ' 19 פונה המדובב בהצעה לנאשם:
"אני מוכן להיכנס איתך ואקח את התיק שלך. צריך עו"ד חזק. אני אומר שהפרשה הזאת אצלך, אבל אם יש עו"ד טוב מוציא אותך אם תגיד לו מודה" (מס' סד' 228).
אך הנאשם עומד על שלו: "לא מודה" (מס' סד' 339).
המדובב בתגובה, מחזק אותו בסרובו להודות בפני חוקריו ואומר לו: "זה מה שאני רוצה ממך" (מס' סד' 341).
--- סוף עמוד  151 ---
בשלב זה, מאחר והמדובב חש שהנאשם טרם חש קירבה כלפיו, הוא פונה אליו ומבקשו ליתן בו אמון:
"אתה צריך לעזור לי עכשיו, כי אתה צריך להיות בטוח ממני" (מס' סד' 405).
הנאשם, בתגובתו לדברים הנ"ל, מודה בפניו בפעם הראשונה במפורש, שאכן היו לו חששות קודמים מפניו, ואילו "עכשיו הלב שלי שקט, בהתחלה לא האמנתי, בהתחלה" (מס' סד' 413).
בהתיחסותו לדבריו הנ"ל של הנאשם, מחזק המדובב את רוח הנאשם ואומר לו: "אני רוצה ממך שתאמין לי ואתה צריך לשתף איתי פעולה, אני אגיד לך כך וכך" (מס' סד' 450).
ובהקשר לכך, ממשיך המדובב ואומר לנאשם (עמ' 20): "אני מרגיש שאתה מזועזע נפשית" (מס' סד' 550).
מאחר ובשלב זה חש המדובב, שעדיין קיימת מחיצה ביניהם וזו טרם הוסרה והנאשם עדיין צופן את סודו בחובו, הוא פונה אליו ושואלו:
"יש חסימה ביני לבינך, אני הייתי יכול להיות בטוח שהפרשה אצלך מהשמיעה שלי לך, או מהבחינה הנפשית שלך, אתה פתאום רוצה להגיד כן, חוזר בזה מיד.... מה הסיבה שאתה חוזר בך?" (מס' סד' 551).
הנאשם, מאידך, בניגוד לגישת המדובב, ביקש בשלב הראשון מרחב מחייה לעצמו ולא השיל מעל עצמו את גלימת סודו. הוא עדיין התחפר בתוך עמדה ברורה ולא הודה בפניו בביצוע העבירות המיוחסות לו.
עמדה זו מתיישבת אף עם חוו"ד מומחה ההגנה, הפסיכיאטר פרופ' לוי, שגרס, כי אם אכן ביצע הנאשם את העבירות המיוחסות לו, הוא לא היה מודה בהן מייד, אלא רק בשלב מאוחר יותר, שכן ".... היכולת שלו להחזיק מידע פנימי, נראית לי מוגבלת...."
(עמ' 463 ש' 31-23, וכן עמ' 464 ש' 11-10).
גם המומחה שהופיע כעד הזמה מטעם התביעה, ד"ר שאפיק מאסלחה, גרס, כי "לוקח לו זמן בשביל שיוכל (הנאשם - צ"ס) להפתח למישהו" (עמ' 528 ש' .(28
אסקור להלן, מספר דוגמאות להמחשת האמור, המופיעות בתמליל הקלטה מיום 22.6.1993 קלטת מס' 1 (ת/20):
עמ' 1:
הנאשם:"זהו, בן אדם שנופל נופל" (מס' סד' 30).
עמ' 2:
הנאשם:"....אם הייתי גונב משהו או רצחתי מישהו, יותר קל"
(מס' סד' 42).
"האשימו אותי במשהו שאני לא הייתי בזה" (מס' סד' 46).
עמ' 3:
הנאשם:"מאשימים אותי בבת הזאת, ואני לא הייתי" (מס' סד' .(52
--- סוף עמוד  152 ---
"כל אחד והמזל שלו" (מס' סד' 70).
"אם הייתי גונב יותר טוב" (מס' סד' 77).
עמ' 4:
הנאשם:"אמרו לחתוך הזיין שלך, שיחתכו. אני אחתוך את הזיין רק תעזבו אותי. אמרו לי נביא את אשתך ואת המשפחה אמרתי להם תביאו אותם" (מס' סד' 82).
עמ' 5:
הנאשם:"הביאו אותי מהבית לחקירה. אין לי בעיות, לא במשטרה ולא אצל אף אדם. חוקי. אמרו תעלה לאופקים. באתי לאופקים והתחילו חקירות. על מה, דבר לא עשיתי. מה זה? מישהו אחר מזיין על חשבון שלי, זה לא ייתכן, אבל אם הייתי איתו והיינו מזיינים ביחד זה בסדר אז היה אתי משהו" (מס' סד' .(118
עמ' 7:
הנאשם:"כן, אמרו מתה (מס' סד' 157).
"לקחו אותי למכונת אמת.... התוצאה בהתחלה מאד אחוז הכל מסודר, אמרו לי תצא רגע בחוץ" (מס' סד' 188 ,187).
עמ' 10:
הנאשם:"אין על מה 15 שנה, אין כלום.
"חבר שלי שומר.... אני עובד על הטרקטור ואני דוחף זבל.... באותו לילה היו אצלנו יהודים מאופקים כמו שאני מדבר איתך עכשיו דיברנו ביחד, מי שצוחק תמיד אוכל חרה" (מס' סד' 296 ,293).
עמ' 11:
הנאשם:"אמרתי שאנחנו חיים בזבל" (מס' סד' 307).
המדובב:"מה אמרת?" (מס' סד' 307) הנאשם:אמרתי שאנחנו חיים בזבל" (מס' סד' 307)
"זה שומר. ואני עובד, מי אוכל אותה? מי שעובד אוכל אותה" (מס' סד' 308) המדובב:הבעיה והפחד אם יחפשו את הזבל" (מס' סד' 315).
הנאשם: "היא לא בזבל, לא בזבל" (מס' סד' 315).
עמ' 13:
הנאשם:"זה דבר שאני לא עשיתי" (מס' סד' 392).
עמ' 17:
הנאשם:"תאמין לי שזה לא אני. אני לא בעסק הזה. הם יודעים שאני לא כזה" (מס' סד' 279).
עמ' 19:
--- סוף עמוד  153 ---
הנאשם:"היו אצלנו יהודים אמרנו שאולי בזבל. לקחו את זה כוונה אחרת. חשבו שהנעדרת בזבל. הבנת את הכוונה?"
(מס' סד' 366).
"כל הלילה אני קורא לאלוהים. אתה רואה אלוהים, באמת הוא רואה מה אני עושה. לא עשיתי בעיה לאף אדם ולא עשיתי דבר לא טוב, שום דבר" (מס' סד' 421).
עמ' 20:
הנאשם:"על מה אני אודה? אין כלום" (מס' סד' 544).
גם בתמליל הקלטת מיום 22.6.1993 קלטת מס' 2 (ת/21), חוזר הנאשם על הכחשתו וטוען (בעמ' 17):
"אם אשתי או השכנים נכנסים בסיפור הזה וידברו את האמת לא יקרה כלום. אפילו אם אני הייתי עושה זה....
אם לא יסתדר הענין אני אוכל חרה" (מס' סד' 170).
העולם שנוצר בינהם הוא עולם של התמוטטות; הנאשם בשמירת סודו מחד גיסא, ומעין קשיחות מתעלמת של המדובב, מאידך גיסא. שני המאפיינים ניכרים לא רק בתוכן הדברים, אלא גם בלשון היבשה, הרדודה במכוון, ובעצם מעשה הסיפור.
כך, אט אט, משיג המדובב שליטה בשיחה. נוסף לכך דיבורו על יכולתו ורצונו לסייע לו היה מעין סיסמת מפתח למערה סודית.
הוא חש שקיימת אצל הנאשם מעטפת מסתורין, אשר החבוי בה ממאן להתפרץ.
הנאשם, לאט לאט, מוסר לידי המדובב את הסמכות ואת השליטה בניהול השיחה. היתה זו חשיפה איטית של מנגנוני הסתרה והדחקה של מצוקה פנימית. שיטת המדובב היתה להכניסו למצב של תלות. הוא סילק כל גורם שעלול היה להרחיק את הנאשם מפניו, כשהוא מדגיש את המסגרת המעין-פסיכולוגית, שבה משקפת הזהות האישית הייחודית של הנאשם, זהות דומה לשלו מבחינה לאומית, משפחתית, תרבותית וכו', לרבות שימוש בהתבטאויות כנגד מדינת ישראל.
כל זאת, כדי שיוכל הנאשם להשתחרר, ולו במידת מה, מכיווץ השפתיים והנפש.
האזנה לשיחה בקליפתה החיצונית, נחזית כשיחה בין שני מכרים בעלי אינטרסים משותפים.
אסקור להלן מספר דוגמאות להמחשת האמור, כפי שהן מופיעות בתמליל הקלטה מיום 22.6.1993, קלטת מס' 2 (ת/21):
עמ' 2:
המדובב:"סמל: שמע, אני רוצה כוס תה" (מס' סד' 73).
.......
"יבוא היום שלהם" (מס' סד' 80).
.........
--- סוף עמוד  154 ---
"לא מביאים קפה תה משהו" (מס' סד' 107).
השניים מדברים ביניהם עם עצור נוסף. רגש לאומני עז מתחיל לפעם בקרבם.
עמ' 4:
הנאשם:"איפה אבו עמאר (עראפאת - צ"ס) שיוריד להם את האויר יא מנייק" (מס' סד' 215). המדובב:"יבוא היום שלהם" (מס' סד' 215).
הנאשם:"חבל שסדאם לא המשיך" (מס' סד' 216).
המדובב:".... אמרתי להם יבוא היום שלכם" (מס' סד' 221).
עמ' 5:
הנאשם:"יבוא היום שלהם" (מס' סד' 222).
"כל כלב יבוא היום שלו" (מס' סד' 222).
ואולם, מתחת לקליפה זו, יש קליפה דחוסה יותר. המדובב המנוסה מאוד בעבודה שכזו עם השב"כ (כמאתיים מקרים של עבודות זהות עם נחקרים אחרים),לא צריך היה לפענח כל כך הרבה את חידת הנאשם, אלא פשוט לעשות הכל בשיטתו ומבחינתו במיומנות אותה רכש,כדי להראות כבקי וכמנוסה במצבים המסובכים אליהם נקלע הנאשם, כל זאת כדי לרכוש את בטחונו.
בטקסט הסמוי שבתמלילי השיחות מצוי השפע הבקיאותי באותם אלמנטים היפנוטיים. יש כאן נקיטת שיטה גלוייה לעיין של יצירת מעגלי מתח והרפייה במינון הנכון, כשהמדובב מנייד את גבולות המבע בהגבירו את המתח ובהרפייתו לשם יצירת הזדהות ואהדה, ומטפל בהם דרך אומן בדייקנות חותרת היישר אל הרגש, גם כאשר נכנס לתא עצור נוסף ומתנהלת גם עימו שיחת היכרות.
אין לשכוח כי שניהם, בעלי שפה משותפת, תרתי משמע, בישיבה ערה באפס אנרגיה על רצפת תא המעצר, יש להם לכאורה מן המשותף. האמירות הסוגסטיוויות שמפנה המדובב אל הנאשם, משפיעות בכוון אחר מכפי שמנתח הסניגור המלומד בסיכומיו; הנאשם מכריע הכרעות פנימיות לכוון שיתוף פעולה להודאה.
הוא עושה זאת, כך חשתי, בשפתיים קפוצות, כאשר נארגה בפנינו בחוטים דקים, הווייתו באותו ערב גורלי. הוא קורע את כל הצעיפים שהסתירו עד כה את שהתרחש באמת ומביאו למדובב בלשון עובדתית מפורטת, המתארת את פרטי הארועים, קטנים כגדולים.
אסקור להלן מספר דוגמאות להמחשת התהליך האמור, כפי שהן מופיעות בתמליל הקלטה מיום 22.6.1993, קלטת מס' 2 (ת/21), כאשר ניתן בבירור להתרשם, כי גם כאשר שיחתם מאבדת לכאורה כיוון, תועה כביכול סחור סחור במרחב החיצוני והפנימי, הרי עצם חיבורה ברצף של התמליל, מעידה על מאמץ המדובב באמצעות אינטרפטציה אישית לעבד את חששותיו של הנאשם לאמירה בעלת פונקציה מנחמת.
וכך מתרחש התהליך:
המדובב:"אני מעונין לעזור לך" (מס' סד' 519).
"תחשוב שביננו כרגע קיר ותחשוב איך נשבור את הקיר הזה. המחשבה או ההגיון שלך, תחשוב שאני ערבי כמוך" (מס' סד' 496).
"...... מה ההרגשה הזאת איך נשבור את הקיר ביננו?"
--- סוף עמוד  155 ---
(מס' סד' 543).
"מה הבעיה הקשה שלך?" (מס' סד' 589). הנאשם:"מאשתי" (מס' סד' 599), ".... רוצה לשלוט בבית" (מס' סד' 602). עמ' 18:
הנאשם:"באזור הזה היא נעלמה בדרך לבאר-שבע" (מס' סד' 234). והוא מנסה עדיין להסתיר פרטים, כשהוא אומר:
"אלוהים יודע אם היא הגיעה לבאר-שבע, הגיעה לדימונה, אלוהים יודע" (מס' סד' 235).
בשלב זה, פונה המדובב אל הנאשם ומטיח כלפיו: "השקר שלך מסבך אותך" (מס' סד' 239), והנאשם ממהר להגיב:
"אני אומר אלוהים יודע" (מס' סד' 339).
"אני לא יודע אם היא הגיעה לבאר-שבע, לא הגיעה" (מס' סד' 243).
המדובב, החש שהנאשם נפתח כלפיו ואח"כ חוזר בו, פונה אליו ואומר לו:
"אתה רוצה להגיד, אבל אתה חוזר אחר כך. זה מרוב הפחד שלך" (מס' סד' .(248 "תהיה אמיץ. מכה אחת...." (מס' סד' 254).
בשלב זה, הוראת המדובב לנאשם היא מה שנראה לעשות כדבר הנכון, להועיל איפה וכמה שהוא יכול. עידודו את הנאשם מוליך בכובד המילולי שלו לאן שהטכניקות שציינתי לעיל מוליכות באופן לא מילולי.
הנאשם כבר משתף פעולה והולך אחר רצונותיו של המדובב. הוא אינו יכול לשאת יותר את המסווה שעל פניו ובמשך שיחתם מדבר הנאשם מתוך תחושה עמומה של אי נחת, נאחז עדיין בקצוות של תודעה מכחישנית, נוגעת במוקדי הצער.
ואנו נבדוק את האופן שבו דרכי העיצוב של תשובותיו הבאות מעצבות את משמעותן.
אסקור להלן כיצד מתבצע הליך זה:
עמ' 19:
המדובב:"עשית את המעשה, יא אחי?
הנאשם: תראה איך, זהו - עשיתי. עשיתי, אין פתרון, נכון,
עשיתי זהו. השטן (בערבית: בליס) אמר ככה. כלומר, בן אדם מעצמו הוא בא ועושה, בליס הוא אשר גורם לכל דבר" (מס' סד' 317).
"סימנה לי (לעצור לה לטרמפ - צ"ס) - קוס אחות החיים, אמרתי לה בואי ואנסתי אותה" (מס' סד' 322).
בשלב זה, עדיין מנסה הנאשם לחזור בו ולטעון בפני המדובב שהוא הסתבך בדבר שלא עשה: "דבר שלא עשיתי, שתיתי". אך כאן ועתה מנסה המדובב לעודד את הנאשם ואומר לו:
"תהיה אמיץ..... תשכח מהכל" (מס' סד' 438).
"בטוח שאתה רוצה להודות" (מס' סד' 447).
--- סוף עמוד  156 ---
"אני יודע שכואב לך מבפנים, הרבה, אני יודע" (מס' סד' 495, עמ' 20).
תמליל ההקלטה מיום 22.6.1993, קלטת מס' 3 (ת/22), מלמד כיצד מנסה המדובב לחזק את רוחו של הנאשם לאחר הודאתו בפניו:
בעמ' 1, כאשר הנאשם עדיין חוזר בו וטוען: "עוד לא גמרנו, הכל שקר" (מס' סד' 8), פונה אליו המדובב, ושוב מנסה לחזק את רוחו:
"תהיה אמיץ...." (מס' סד' 8), "אני מרגיש איתך ומתרגש" (מס' סד' 11), "אני הייתי לוקח את התיק שלך אם הייתי יכול אפילו עכשיו, כדי להוציא אותך אבו עלא" (מס' סד' 13), "אני אמשיך איתך" (מס' סד' .(19
בשלב זה, דברי הנאשם כבר אינם מקיפים שלילה מוחלטת, אלא ההפך. הוא מודה במעשיו ומפרט בפניו לראשונה ובמפתיע גם את מעשה האונס:
"תפסתי אותה, הורדתי אותה, לא הסכימה, בכח, לא בפעם הראשונה, בפעם השלישית והרביעית הבנת...." (מס' סד' 21).
ובהמשך, הוא מפרט בפניו גם את מעשי האלימות בהם השתמש:
"נתתי מכה בראש שלה, חבטה בראש. תפסתי היד שלה ונתתי לה סטירה" (עמ' 2 מס' סד' 50).
המדובב שואל אותו: "כמה פעמים זיינת אותה"?
והנאשם משיב: "שלוש פעמים". כאן הוא מוסיף פרט נוסף אודותיה, כשהוא מציין כי היא היתה פתוחה לא בתולה" (ההדגשה לא במקור - צ"ס) (עמ' 3 מס' סד' .(59
ובנסותו להבהיר כיצד נכנעה לו, אומר הנאשם: "כן, היא נכנעה כי הגבר יותר חזק מהאשה" (ת/77, עמ' 3, מס' סד' 62).
ובהמשך, מפרט הנאשם בפני המדובב גם את ביצוע מעשה הרצח:
"זהו, אין לה נשימה, מתה.... מתה לגמרי.... (מס' סד' 88).
ובהמשך, בתשובה לשאלת המדובב, מה גרם לו למעשה להרוג אותה באותו רגע, הבהיר הנאשם, כי הסבה לכך נבעה מכך,
ש"פחדתי שמישהו ראה אותי, או ילשין עלי, או משהו על מנת להפטר ממה שיש להם".
וכדי להמחיש את הסבה לכך, מבהיר הנאשם למדובב:
"כמו שיש לך חשיש ופתאום אתה רואה ניידת משטרה אחריך, אז מה אתה עושה? אז אני אזרוק על מנת להפטר מהם".
כאשר מאשר לו המדובב, שכך גם הוא היה נוהג לגבי חשיש: "אני אזרוק", מגיב הנאשם ואומר:
"נכון. אני זורק אותה ומניח אותה באיזה מקום עד שרכב המשטרה יחלוף, או עד שאני אפטר ממנה" (עמ' 4, מס' סד' 89, וכן ת/77, עמ' 3 באמצע).
ובהמשך, כאשר שואל אותו המדובב אם השליך את הגופה מתה או חיה, השיב: "מעולפת" (בערבית - אימדרוואשה).
--- סוף עמוד  157 ---
כאשר מבקש המדובב להבין, אם הכוונה היא "בין חיים למוות", משיב לו הנאשם: כן" (מס' סד' 96, ת/77, עמ' 3).
ובהמשך דבריו, מנסה הנאשם להתחמק במפורש מחשיפת המקום המדוייק אליו השליך את הגופה:
"לא חשוב לך, זרקתי אותה, התפטרתי ממנה, בתוך פרדס, ליד כביש, זה לא מענין אותך, העיקר שאני התפטרתי ממנה וזהו זה" (מס' סד' 99).
אך בסמוך לאחר מכן, הוא מתאר בפני המדובב מה הוא חווה כשהוא ישן וכיצד מופיעה בחלומו דמותה של הנערה הנעדרת:
"המקרה הזה נזכר לי בזמן שאני יושן. באמצע שינה, שאני ישן, נזכר בזה. אני פותח את העיניים שלי, רואה אותה" (עמ' 13, מס' סד' 367).
מייד לאחר מכן, כששואל אותו המדובב, כיצד היא נראית, הוא משיב שראה את תמונת המנוחה והיא אכן דומה לנעדרת:
"אני ראיתי את התמונה שלה, כמו התמונה, הצורה שלה, בדיוק, היא יפה יפה" (עמ' 14 מס' סד' 372).
ובתשובה לשאלה נוספת, הוא משיב, שהיא נראית לו כבת 18 (מס' סד' 381).
בסמוך לאחר מכן, מתאר בפניו הנאשם כיצד היא מתה:
"נכון צעקה. מתה מאגרופים, שתקה, גמרה, הגוף שלה נרדם, אין כלום, שתקה. נקרע הכוס שלה" (עמ' 15, מס' סד' 496).
עתה, לאחר הודאת הנאשם, כשחולפות להן למעלה מ-6 שעות של שהייה משותפת, משמיע המדובב את מילת הקוד המוסכמת בינו לבין חוקריו, "אקמול", והנאשם מוצא לחקירה.
בסמוך לאחר חזרתו מחקירתו הראשונית בה הודה גם בפני סנ"צ אביקסיס בעל פה, ובפני החוקר עזריה בכתב, ובעודו ממתין בתא המעצר לקראת יציאתו לשחזור, הוא פונה אל המדובב ששוהה עדיין בתא המעצר ואומר לו תוך הבעת תחושת פחד והלקאה עצמית [בתמליל הקלטה מיום 22.6.1993, קלטת מס' 4, (ת/23)]:
עמ' 2:
הנאשם:"....אני נפלתי, הפלתי את עצמי, זהו, אמרתי להם עשיתי, אל תשאל סיבכתי את עצמי. באלוהים הפלתי את עצמי" (מס' סד' .(129
"עוד 15 שנה אני לא אצא מבית סוהר" (מס' סד' 132).
"עכשיו אני מכרתי את העולם בנעליים" (מס' סד' 133).
(שמשמעותם: הבעת יאוש, כדברי ההסבר של המדובב בביהמ"ש).
"אמרתי להם עשיתי" (מס' סד' 135).
"אמרתי להם הרגתי אותה" (מס' סד' 139). עמ' 3:
הנאשם:"עוד 15 שנה, כן עוד 15" (מס' סד' 151).
--- סוף עמוד  158 ---
ובהבהירו למדובב, כי החוקרים שוחחו עמו גם על חברו לעבודה, השומר שאחדה, כמעורב אולי יחד עמו בבצוע העבירה, סיפר:
"אמר לי, אתה שמה, אתה צריך להכניס חבר שלך (השומר - צ"ס) יחד איתך בפנים...." (מס' סד' 157).
"אמרתי, אני עשיתי, לקחתי את התיק" (מס' סד' 165). עמ' 4:
הנאשם, בהבהירו למדובב כי החוקרים רוצים שהוא יובילם למקום המצא הגופה, מספר לו, כי:"לא רוצים לעזוב אותי, אני אחפש אותה, אולי אני אמצא אותה" (מס' סד' .(188
עמ' 9:
הנאשם:"עכשיו אני עבריין, שקעתי, שקעתי" (מס' סד' 46).
והוא פונה אל המדובב ומבקש ממנו ל"פרוע את השטר" ולסייע לו:
"תוציא אותי מהעיר" (מס' סד' 56). עמ' 10:
הנאשם:"זרקתי אותה מהרכב, אני זרקתי אותה מהרכב" (מס' סד'
.(192
"ליד הבסיס הצבאי, זה אחרי משמר הנגב" (מס' סד' 199).
ומעל כל אלה, מודה הנאשם בפני המדובב, ומדגיש בפניו, כי למעשה הטעה את החוקרים בחקירה שנערכה לו זמן קצר קודם לכן בהקשר למקום אליו השליך לטענתו את הגופה (והוא אף ימשיך ויטעה אותם, כפי שניווכח, במהלך השחזור הראשון):
"היא לא במקום שאני אמרתי להם.... אני אבוד, נגמרתי.... אני חייב להתאבד.... סיבכתי את עצמי, את החיים שלי.... אני גמור, זהו...." (מס' סד' 359 ,345 ,300 ,297 ,233).
עתה, במרחק גדול, מתבונן המדובב באי השקט של הנאשם; בפרפור אחרון שהורתו בייאוש ובאימה הנובעת מידיעה שהחמיץ את העיקר, ואולי אחר את המועד.
מהאזנה לקולו, נדמה כי הגיע מכבר למין מידת השתוות, לקבלה, לוויתור פאסיווי של העתיד החטוף שנותר לו בהמלטותו מפני גילוי סודו.
אמנם, סיבת הטעיית החוקרים בשלב הראשון בהקשר למקום המצא הגופה תיוותר זמן מה בחיק סודותיו, ואולם, קריאת שיחתו עם המדובב בסמוך לאחר מכן, בה ציין, כמבואר לעיל, כי הטעה אותם, מאפשרת לאתר את שביל הכניסה לפרדס סודותיו, שללא אותה שיחה, היה אולי נותר חתום בפנינו.
פחדיו בשלב זה, היו עזים ורבים ביותר.
הנאשם, חדור בתחושה של סוף ומודע למשמעות הודאתו, עומד ותוהה במדיום של עצמו ["אני אבוד נגמרתי.... אני חייב להתאבד.... סיבכתי את החיים שלי.... אני גמור זהו זה....
(ת/23 עמ' 11).
וכן, "אכלתי חרא, בוא תחנוק אותי, אני רוצה למות עכשיו, נמאס לי מהחיים" (ת/24 עמ' 2), וכן, "אמרתי להם שהיא בזבל" (ת/25 עמ' 1).
--- סוף עמוד  159 ---
כאן ועתה, לאחר שטען בפני המדובב כי אמר לחוקריו שהנעדרת נמצאת בזבל (ת/25, עמ' 1, מס' סד' 191) הוא מביע תקווה שאיננה יכולה, לסברתי, להחשב רק כאמירה סתמית, אלא שילוב מדהים של תיאור הזוועה וניסיון שכלתני להסתירה, שהזבל החם פרק את גופת הנעדרת. ("אני מקווה שפרק אותה הזבל, ת/25 עמ' 2) וכן, "הזבל כמו אש.... זה יכול להדליק סיגריה מרוב חום" (ת/25 עמ' 9).
כמו כן הודה בפני המדובב, שהוא יודע ידוע היטב היכן נמצאת הגופה, אך הוא חושש מאד, מסיבותיו הוא, לחשוף זאת בפני חוקריו:
"אני מכיר את המקום בדיוק, אבל אני מפחד, אני יודע מקום שהיא נמצאת בו" (ת/25 עמ' 3).
וכך, מכה הוא על חטא בגין מעשיו, כשהוא מתוודה: "בגלל שעשיתי חיים.... אני רוצה לחסל את הנשמה שלי...." (ת/25 עמ' 4).
15.   הסניגור המלומד מנסה בסיכומיו שלא למזג בין הניגודים ולא לפשר ביניהם, אלא מדגיש הוא במופגן את יסוד הסתירה (עמ' 602 ש' 6 ואילך). לא ניתן, אליבא דסברתו, להצמיד אלה לאלה, בחטף ובדרך שרירותית, ניגודים הנותרים בניגודיותם, הודאה וחזרה תכופה הימנה, לא כל שכן, הפרזה בלתי מתקבלת על הדעת בבצוע האקט המיני. כתנא דמחזק, מצרף הוא את סברת הפסיכיאטר פרופ' לוי, כשהלה חיווה את דעתו בעדותו בביהמ"ש, ולפיה:
"הרגע בו הוא (הנאשם - צ"ס) אמר למשהו שהוא אשם, היה רגע קריטי, אם זה היה רגע קונסיסטנטי. אבל אצלו (אצל הנאשם - צ"ס) זה בא והולך" (עמ' 458 ש' .(26-25
אסקור להלן מספר דוגמאות להמחשת האמור כפי שהן מופיעות בתמליל קלטת מס' 2 (ת/21):
עמ' 17:
הנאשם טוען מחד גיסא: "אני חושב מתה" (מס' סד' 206).
ובעמ' 19:
הנאשם:"עשיתי זהו" (מס' סד' 317).
"סימנה לי קוס אחות החיים אמרתי לה בואי ואנסתי אותה" (מס' סד' .(322 "אני עשיתי לה טובה ולקחתי אותה, לא חנקתי אותה ולא עשיתי פיגוע, לחצתי עליה רק" (מס' סד' 344).
ומאידך גיסא, בעמ' 20 הוא טוען:
"דבר שלא עשיתי אכלתי אותה אתה חייב לאכול אותו" (מס' סד' 394).
כך גם בתמליל קלטת מס' 3 (ת/22):
בעמ' 1, טוען הנאשם, מחד גיסא, כי:
"תפסתי אותה, הורדתי אותה לא הסכימה, בכח לא מפעם הראשונה... אני אומר לך זה קרה. קרה" (מס' סד' 21).
ובעמ' 3:
--- סוף עמוד  160 ---
הנאשם:"זהו אין לה נשימה. מתה... מתה לגמרי" (מס' סד' 88).
ובעמ' 5:
הנאשם:"זרקתי אותה... בזבל" (מס' סד' 96).
אך מאידך, טוען שהשליכה במקום אחר:
"לא חשוב לך, זרקתי אותה התפטרתי ממנה בתוך פרדס ליד כביש...." (מס' סד' 99).
המדובב פונה אליו ושואלו: "יש סיכוי שהיא (הנעדרת - צ"ס) כרגע בחיים"? (מס' סד' 100). והנאשם משיב: "אלוהים יודע".
גם בתמליל קלטת מס' 4 (ת/23), קיימות סתירות בהקשר לכך, כאשר מתאר הנאשם את המקומות בהם השליך את הנעדרת:
הנאשם:"אני זרקתי אותה מהרכב.... דרך של באר-שבע... בסיבוב....ליד הבסיס הצבאי.... אחרי משמר הנגב" (מס' סד' 192, 199, עמ' 1).
אך בעמ' 11, מספר הנאשם למדובב, כי הטעה את החוקרים:
"היא לא במקום שאמרתי להם" (מס' סד' 233). בתמליל קלטת מס' 1, מיום 22.6.1993, (ת/25), מספר הנאשם למדובב, כי "אמרתי להם שהיא בזבל". (עמ' 1).
ובעמ' 2, אומר הנאשם: "..... אני מקווה שפרק אותה הזבל" (מס' סד' .(519
ובעמ' 10, הוא אומר: "אני מקווה שימצאו אותה, שלא תהיה פדיחה" (מס' סד' .(574
אך מאידך, בתמליל הקלטה מיום 22.6.1993, קלטת מס' 2 (ת/21), אומר הנאשם:
"באזור הזה היא נעלמה בדרך לבאר-שבע" (מס' סד' 234).
"אלוהים יודע אם היא הגיעה לבאר-שבע, הגיעה לדימונה, אלוהים יודע" (מס' סד' 235).
סיכומו של פרק זה
16.                                                                                                                                     אך יודגש; "ניגון" הדברים חשוב לא פחות ממשמעותם, וכל אחד רשאי ליתן למימרה סימבוליוטית פרוש משלו. דיבורו של הנאשם היה חופשי, זורם בטבעיות, בלתי מאולץ. לא היה כאן כל ניגון כפייתי, מכאני, אלא היה ברקע השיחה קונפליקט טבעי בין דיבור לשתיקה, בין תאוות הגילוי למשאלת ההסתרה.
שיתוף הפעולה המלא שלו עם המדובב לא הועיד, כשלעצמו, על פי התרשמותי, את לשונו מעצם טבעה להיהפך ולהיעשות לגיבוב של קלישאות מדומות, שצריך לעמול קשה כדי להשיב לה את כנותה ואמינותה. כשמתבטל המתח בין הגלוי לחסוי, לא רק המסתורין נופל, אלא מתבטאת כאן אמת אישית כאובה של הנאשם, כמבואר לעיל.
בהמשך החקירה, מתווספים להודאתו בפני המדובב אף שחזוריו, הצבעותיו, אמירותיו כפי שתוארו לעיל ויתוארו אף להלן, ואלה מצויים בטקסט במוחש.
מתחת לכל היגד, היה מעין טקסט נוסף. רובד על רובד. חשיפת כל רובד מאפשרת לנו עירטול מלא יותר של האמת, או שמא, של השקר.
--- סוף עמוד  161 ---
בררתי, בדקתי וחקרתי בטיב השיחות, אמיתותן ואיכותן גם במבחן של צליל קולי, כאותו סתת המקיש על גוש האבן כדי לעמוד על סדקים, חללים, או התפוררות פנימית.
לכך נוספה אף דרך נוספת לבחינה; זו של עדשת מצלמת הווידאו, אליה אשוב ובהרחבה בהמשך, שצילמה את מהלך השחזורים, אשר לאורה נחשפו לפנינו כלל החולשות האנושיות שהפגין הנאשם. התחדדה בפנינו הדיכוטומיה בין המילה הכתובה בתמליל לבין הוויזואל אשר ריצד על מסך מכשיר הווידאו.
מן המבחן הזה איש לא נמלט, גם לא הנאשם עצמו.
ה מדובר בענייננו, הוא לא רק בחשיפת תנועות הגוף, אלא העיקר הוא בעומק הפסיכולוגי של העיסוק בתגובותיו. מהלך זה אופייני לחדירות השיחה אל התהליכים הנפשיים שהתרחשו אצל הנאשם.
המבט על יסוריו - הוא מבט על אדם המתמודד בכל אשפת תודעתו על משמרת שרידיו של צלם אדם נאצל. זהו מבט הומניסטי, שלם ותקף.
בפנינו הוצג כל הפסיפס: חדות התיאור של הנאשם המודה והבוכה, המבקש ללא הרף להכותו, המכה על חטא ומתנצל, כפי שתואר בפנינו ע"י חוקריו, וכן, האזנה בקשב לדבריו המוקלטים, וחזות האובייקט המתואר - הנאשם, כפי שהצטייר בסרטי הווידאו ובעדותו בפנינו.
חוות דעת המומחים בתחום הפסיכיאטריה והפסיכולוגיה הקלינית:
17.   האמנם ניצב בפנינו נאשם מפגר בשכלו? ואם התשובה לכך הינה בחיוב, האמנם סובל הוא מפיגור אורגני, או שמא אך מפיגור סביבתי?
פרופ' לוי שבדק את הנאשם מטעם ההגנה מתאר בחוות דעתו (נ/59), בהסתמך גם על דו"ח מבחן פסיכודיאגנוסטי שנערך לנאשם גם ע"י מר נצר, פסיכולוג-קליני מומחה (נ/55), שהוזמן אף הוא כעד הגנה, כי פענוח חידתו של הנאשם הסובל מפיגור אורגני, קל עד בינוני, מחייבת את ההדגשה לפיה הוא "מייחס חשיבות רבה לסמכות", ובעקבות כך מגיע הוא בהמשך חוות דעתו למסקנות אודות התנהגות הנאשם וחוקריו במהלך החקירה, בהן אדון על פי סדרן, ומטרתי תהא להאיר את אותן מסקנות באור פרשני.
אך בטרם אבוא בעובי קורתן של מסקנותיו, אדון תחילה בחוות דעתו של עד ההזמה, ד"ר שאפיק מסאלחה, פסיכולוג קליני מומחה, אשר בדק אף הוא את הנאשם וערך את חוות דעתו נ/56.
מסקנתו, כעולה מחוות דעתו, לפיה הנאשם איננו סובל מפיגור אורגני מתבססת על תוצאות המבחנים שערך לנאשם, ואלו אינם שונים מהותית מן המבחנים שנערכו לנאשם על ידי הפסיכולוג מר נצר.
בהבהירו את ממצאיו, השונים בפרשנותם מאלו של מר נצר, הדגיש העד בעיקר את תוצאות מבחן ההבנה החברתית שערך לנאשם, ובהתחשב באישיותו הספציפית, ציין מספר עובדות:
א.    מבחן האינטיליגנציה, ככלל, מתבסס בחלקו גם על הידע של הנבדק בשימוש בכלי כתיבה וכן בידע הנרכש על ידו במוסד חינוכי פורמלי, ו/או בסביבה שמספקת גירויים אינטלקטואלים.
הנאשם לא למד מעולם בבי"ס, לא עשה שימוש בעט ואף גדל בסביבה ענייה מבחינה אינטלקטואלית.
ב.    במבחן שנערך לנאשם נמצאו פערים מבחינת רמת הביצוע בין הנורמה לבין פיגור קל.
--- סוף עמוד  162 ---
ג.     האוירה במהלך הבדיקה עוררה תחילה חרדה אצל הנאשם. (בדומה להתרשמות מר נצר, עמ' 440 ש' 27-18), וזאת בשל ידיעתו והבנתו כי הבדיקה והמבחנים הם בעלי חשיבות גדולה ביחס לגורלו, עובדה שהשפיעה על רמת הביצוע שלו.
כהוכחה לכך תיאר העד את תת - מבחן הסמלים שערך לנאשם, בו התבקש הנאשם ללמוד חומר חדש של התאמה בין סמל לבין מספר. בבדיקה ראשונה שנערכה לו ע"י העד השיב הנאשם תשובה נכונה על שבעה מתוך ארבעים סמלים, ואילו בבדיקה חוזרת שנערכה לו ידע כבר הנאשם להשיב נכונה על 17 סמלים נכונים. עובדה זו מלמדת, אליבא דגרסת המומחה, על הבדל משמעותי בין הביצוע הראשון לבין הביצוע השני, הנובע לסברתו בשל היות הנאשם רגוע יותר במבחן השני.
לסברת המומחה, אלמנט החרדה והדיכאון היו יכולים להשפיע על השגיו הנמוכים של הנאשם בבדיקה הראשונה, ואילו השגיו הטובים בבדיקה החוזרת, הושפעו בשל יכולתו ומסוגלותו של הנאשם ללמוד. לסברתו, נבדק, המצליח ללמוד ולשפר את הישגיו בצורה מהירה, אינו סובל מבעיה אורגנית ועיקר בעייתו נובעת בשל חוסר חשיפתו ללמידה.
תימוכין נוספים למסקנה זו מצא העד אף בפערים הגדולים בין השגיו של הנאשם בבדיקה דומה שנערכה לו על ידי הפסיכולוג נצר לבין אלו שנערכו על ידו, כאשר בבדיקות שנערכו על ידי מר נצר, השיב הנאשם נכוחה על שלושה סמלים בלבד, ואילו בבדיקות שהוא ערך לנאשם מאוחר יותר, השיב הלה נכוחה, כמבואר לעיל, תחילה על 7 סמלים ומאוחר יותר על 17 סמלים.
לדעת המומחה, המושג "עיוות תפיסה", המהווה את אחד הקריטריונים החשובים לבדיקת פגיעה אורגנית, בלט באופן יותר משמעותי בהשוואה בין הבדיקות שנערכו לנאשם על ידי העד מר נצר בהשוואה לבדיקותיו שלו, והבדל משמעותי זה בין שתי הבדיקות מצביע מיניה וביה על העובדה, כי הנבדק מסוגל בהחלט לשפר את רמת הביצוע שלו כל אימת שמנוטרלים ממנו אלמנט החרדה ואלמנט חוסר הלמידה. לפיכך, על פי מסקנתו, אין בממצאי הבדיקות שנערכו לנאשם כדי לבסס את ההנחה לפיה סובל הנאשם מפיגור בינוני על רקע אורגני, ואף לא מפיגור קל על רקע אורגני. ובלשונו של העד:
"למרות שהוא (הנאשם) מתפקד ברמה של פיגור קל עד בינוני לפי מבחני האנטיליגנציה, אני חושב שרמת התפקוד שלו, פוטנציאלית, יכולה להיות ברמה של פיגור קל עד גבולי, והסיבה לירידה בתפקודו במבחנים קשורה גם בחרדה וגם בחוסר למידה" (עמ' 500 ש' 21-17)".
מבחן נוסף שערך העד לנאשם נקרא מבחן "בנדר", בו התבקש הנאשם להעתיק צורות שונות המצויירות על גבי כרטיסיות.
הישגיו של הנאשם במבחן זה הצביעו, לכאורה, על פגיעה אורגנית, אך למעשה, רמת הביצוע הגרועה שלו, נבעה, לסברת המומחה, אך בשל העובדה שהנאשם מעולם לא למד קודם לכן לצייר.
הנאשם נבדק על ידו גם במבחן הבנה המותאם ספציפית לאוכלוסיה ששפת אמם היא השפה הערבית, ובו נשאל על התנהגות ראוייה לדעתו במצבים שונים ומגוונים, וכן נתבקש להגדיר את תפקידם של מוסדות שונים בחברה. תשובותיו התאימו לאלה של נער מתבגר בגיל שש עשרה שנים, ובהתחשב בעובדה שהוא חסר כל השכלה פורמלית, הרי, לסברת המומחה, "זו תוצאה לא רעה". רמת תגובותיו של הנאשם גם במבחן זה היתה כזו, אשר לדעתו איננה תואמת את תגובותיו של אדם הלוקה מפיגור.
מבחן נוסף שערך העד לנאשם היה מבחן האישיות, "רורשך", הבודק את מידת נטייתם של נבדקים להיסחפות רגשית בהתאם לתגובותיהם לצבע כרטיסיות המבחן.
התייחסות הנאשם לצבע הכרטיסיות לא היתה משמעותית, ותגובותיו הצביעו דווקא על נטייתו לריסון ואיפוק עצמיים ולאו דווקא לכיוון היסחפות.
--- סוף עמוד  163 ---
זה ועוד זה. הממצאים שנתגלו הצביעו גם, כי אין לנאשם רתיעה, חשש או פחד להיות שונה מאחרים.
במבחן T.A.T, שערך העד לנאשם, המורכב מצורות ברורות יותר מאלה הקיימות במבחן "רורשך", הוצגו לנאשם כרטיסיות ובהן תמונות שונות. הנאשם התבקש לתאר בשפתו את תוכנן ומשמעותן של אותן תמונות, כשהנחת העבודה של הבודק היתה, כי האדם המתאר משליך את עולמו הפנימי אל עבר התמונה בה הוא צופה.
ראשית, התבטא הנאשם בשפה תקינה לחלוטין, שאיננה מייצגת בשום אופן שפת דיבור המאופיינת אצל מפגר. שנית, מצא המומחה, כי בהקשר לשאלה, האם הנאשם הינו אדם צייתן, אם לאו, קביעתו היתה, שהנאשם מסוגל לשקול מספר אפשרויות ולבור לו מהן את האפשרות הנראית לו כהולמת ביותר.
על פי מבחן נוסף שנערך לנאשם, הנקרא מבחן "וקסלר", באמצעותו התבקש למצוא ואף לשרטט דרך יציאה מתוך מבוכים מצויירים, התרשם המומחה, כי על אף שיכולת התכנון של הנאשם לוקה בחסר, הרי היא גבוהה יותר מזו שצויינה על ידי העד נצר.
תוצאות המבחן הצביעו על כך, כי הנאשם הינו בעל יכולת סבירה להשתמש בעט ואף מסוגל לשלוט בו שליטה טובה, כאשר חלק מכשלונותיו במבחניו הקודמים פורשו על ידי העד, כמבואר לעיל, על רקע העובדה, שהוא בעבר כלל לא היה מורגל בשימוש בעט, עובדה שחיזקה את מסקנתו, כי הנאשם כלל אינו סובל מפיגור אורגני.
כללית, נבדק הנאשם על ידי המומחה במשך קרוב ל-4 שעות. הם שוחחו בשפה הערבית (ולא באמצעות מתורגמן, כפי שהתרחש בשיחה בין הנאשם לבין מומחה ההגנה מר נצר). הנאשם לא מיהר להשיב תשובות וזאת מתוך נטייתו לזהירות והסתגרות ולא להיסחפות.
לדעת המומחה, "לא היתה כאן כניעה והיסחפות לסמכות" (עמ' 506 ש' 8).
בהמשך עדותו ציין המומחה עוד, כי "אני לא הרגשתי שהרצון של הנאשם להשביע את רצונו של מי שעומד מולו, גובר על כל רצון אחר אצל הנאשם" (עמ' 526 ש' .(19-17
עיננו הרואות; עיקר המחלוקת בין ד"ר מסאלחה לבין הפסיכולוג נצר מתייחסת לעילת הפיגור ממנו סובל הנאשם.ד"ר מסאלחה קובע, לאור תוצאות בדיקותיו, כי אין המדובר בפיגור אורגני אלא בפיגור סביבתי וכי הפוטנציאל הטמון בנאשם גבוה לאין שעור מזה הנלמד מרמת הביצוע שלו.
פגיעה אורגנית כרוכה בהתמדה ובעקביות במידת הביצוע בכל תחומי התפקוד, ואילו ממצאי בדיקותיו הצביעו על הבדלים גדולים יותר ברמת הביצוע בתחומים השונים, עובדה המצביעה ומלמדת כי המדובר בפיגור סביבתי קל עד גבולי.
סיכומה של חוות דעתו:
בהתחשב בעובדה כי הנאשם, שהוא בן 43, מחזיק ברשותו ברשיון נהיגה לרכב, עבר בהצלחה מבחן תיאוריה,מטפל בעצמו ברכבו הפרטי, עבד באופן עצמאי כטרקטוריסט וכמלגזן, הצליח בעבודתו, ומעבידיו (ראה עדות העד רומיילי) היו שבעי רצון מעבודתו (בעוד שלדעת מר נצר, "אם הנאשם היה מצליח לעבוד כמלגזן זה היה מפתיע אותי", עמ' 435 ש' 30); בהתחשב גם בכך שהנאשם ידע לקבל ולהבין הוראות, לבצע עבודות, ידע לכוון משאיות לאן לשפוך את האשפה, ידע להכניס ולהדק באמצעות הטרקטור את האשפה באופן ראוי; בהתחשב בעובדה שהנאשם אינו גר באוהל, אלא ניהל עם אשתו וילדיו משק בית משותף, תיכנן בצוותא עם מהנדס וקבלן את בניית ביתו הפרטי ואף דאג לעצמו לקבלת הלוואה ומשכנתא; בהתחשב בכך שהנאשם מעולם לא היה מאושפז בבית חולים פסיכיאטרי ולא במוסד למפגרים; בהתחשב בכך שהנאשם השתכר למחייתו סך של כ- 3,000 ש"ח לחודש, והוא מבין ויודע להתבטא יפה בעברית, שפה אותה למד רק תוך כדי עבודתו - כל אלה מחזקים את מסקנת ד"ר מסאלחה, ובכל הכבוד הראוי אף את מסקנתי, המתבססת על אלה, כמו גם על התרשמותי מהתנהגותו ודיבורו של הנאשם כמפורט בפרקים הקודמים, וכפי שיודגש עוד
--- סוף עמוד  164 ---
בהמשך הכרעת-הדין - בסוף פרק זה, כמו גם בפרקים הבאים - כי תפקודו של הנאשם בחיי היומיום גבוה לאין שעור מתפקוד של אדם הסובל מפיגור. מכאן נובעת מסקנת ד"ר מסאלחה, כי הנאשם אמנם סובל מפיגור קל עד גבולי, אך זהו פיגור קל על רקע סביבתי ולא על רקע אורגני, ובכל הקשור להבנה החברתית, נמצא הנאשם בתחום הנורמה.
לסברתי, ראוי לאור המכלול כולו, להתייחס בספקנות מסויימת גם למסקנה בדבר היות הנאשם מפגר אפילו על רקע סביבתי, לא כל שכן, שיש לדחות הדיעה שהוא סובל מפיגור אורגני. אך בשל אותו בדל של הרהור ספק, אני מותיר השערתי כטעונה סיוג, ומאמץ את מסקנת ד"ר מסאלחה, כמבואר לעיל.
מכאן אעבור לדון במסקנותיו של פרופ' לוי, ראשון ראשון, אחרון אחרון:
א.    עפ"י סברת פרופ' לוי, (עמ' 3 לחוות דעתו, פיסקה 6 ,5 שורות מלמטה), בתארו את הדינמיקה הנפשית של הנאשם, הרי, "כאשר הוא (הנאשם - צ"ס) נלחץ, או מעוצבן, הוא נוטה להפסיק לדבר".
לבד מן העובדה, שאינני מוצא, בכל הכבוד הראוי, ייחוד יוצא דופן בתגובה הנ"ל, המאפיינת את הנאשם, ואף אם דיבורו הינו לעיתים רק קצה הקרחון, בבחינת פרט אחד מתוך מכלול שלם, הרי קמה ומזדקרת לה מייד השאלה המתבקשת, ובעקבותיה אף המסקנה המוסקת, לפיה, אם שוחח הנאשם במהלך מעצרו בחופשיות, בצורה מקיפה וכוללת עם מאן דהוא (לדוגמא, עם המדובב), הרי דווקא עובדה זו מהווה את עמוד התווך שעליו נסמכות המסקנות, לפיהן מידת הלחץ בה היה נתון באותן שיחות, או לפחות ברובן, היתה, אם בכלל, נמוכה הרבה יותר.
ב.    בעמוד 4 לחוות דעתו (פיסקה 6, שורה 3), קובע המומחה, כי "נמצאו סתירות עובדתיות בין ההודאות השונות של מר אל-עביד".
מהיכן שאב המומחה מידע זה? לאילו "סתירות עובדתיות" התכוון המומחה?
מסקנתו הנ"ל של המומחה לא נתבהרה דייה.
ג.     בבדיקתו, (עמ' 4 לחוות הדעת, פיסקה 5 ,7 שורות מלמעלה), קבע המומחה, כי הנאשם נטה "לצמצום בחלק מתשובותיו".
כאן קמה ומזדקרת לה התהייה, שמא מעיד "הצמצום" בתשובותיו של הנאשם דווקא, אולי, על ניסיון הדחקה והסתרה, והרי לעיתים, אם יש לך משהו חשוב וגורלי לומר, אתה משתדל להסתירו.
גם המומחה עצמו ציין בתשובה לשאלת ביהמ"ש, כי "כל דבר שהוא (הנאשם - צ"ס) יכול להגיד "לא עשיתי", הוא אומר, כי זו דרכו בחיים" (עמ' 478 ש' 23).
ד.    בעמ' 4 בפרק 8, ס"ק 1, הנושא את הכותרת "דיון", קובע המומחה מפורשות, בין השאר, כי ניתח את תמליל השיחה עם המדובב.
בבית המשפט קבע המומחה, בתשובה לשאלה, כי שיחתו של הנאשם עם המדובב איננה ה"רגע הקריטי של המשפט", (עמ' 458 ש' 21-20), עובדה הנראית לי על פניה תמוהה ביותר, במיוחד לאור העובדה כי בפניו התוודה הנאשם לראשונה בביצוע העבירות, כפי שתואר ונותח לעיל, וזאת לאחר שלושה ימי חקירות קודמים בהן דבק בהכחשתו הטוטאלית.
ה.    במהלך חוות הדעת, סקר המומחה וניתח תמלילי הקלטות של מהלך חקירותיו של הנאשם (בהן אדון בפרוט בהמשך), ולא רק שנראה על פניה, שרוב מסקנותיו בנדון אינן לחלוטין בתחום מומחיותו, אלא, שתמיהתי מתעצמת בעיקר נוכח העובדה, כי למרות שציין שניתח את תמליל השיחה עם המדובב, הרי מסבה שלא נתבהרה ולא נתבארה דייה, לא נסקר על ידו אף לא תמליל אחד של שיחה כזו התומך בתיזה הנ"ל ("איננה הרגע הקריטי של המשפט").
--- סוף עמוד  165 ---
לא רק זאת, אלא ששיחות אלו, אם אכן נותחו על ידו, הרי לא נמצא לגביהן כל ממצא בחוות דעתו, לא מבחינת תוכנן ואף לא מבחינת האינטונציה שבהן (עמ' 480 ש' 28). ובנוסף, המומחה אף לא עיין בעדות המדובב בביהמ"ש, ולפיכך למעשה לא ידועים לו כל פרטים עליו (עמ' 456 ש' 6), שכן הנאשם אף לא התבקש על ידו להתייחס לאותן שיחות, ולהבהיר תגובותיו והודאותיו בהן (עמ' 458 ש' 19).
תמיהתי מתעצמת אף יותר, נוכח אמירתו המפתיעה של המומחה בבית המשפט (עמ' 454 ש' 20) לפיה:
"אם (ההדגשה שלי - צ"ס) השיחות עם המדובב היו בערבית, אז על זה לא עברתי".
מאי קא משמע לן, "אם"?
האם לא ידע פרופ' לוי עד מתן עדותו בבית המשפט, כי השיחה בין הנאשם למדובב נוהלה בשפה הערבית? דווקא האמירה הנ"ל של המומחה, מקימה פרושים רבים - עליה וסביבה, ללא כל קשר לעובדה שתמלילי השיחות בין הנאשם למדובב, שהיו בידי העד, תורגמו מערבית לעברית (עמ' 454 ש' 22).
הרי פרופ' לוי עצמו, בראשית חוות דעתו (עמ' 52 למעלה), קבע בראש הפרק "הערות רקע", כי "חוות דעת זו נסמכת על הנתונים דלמטה", ונתונים אלו כללו בין השאר, גם את "השיחה המוקלטת (ההדגשה שלי - צ"ס) בין הנבדק לבין המדובב בתא המעצר" (עמ' 2 פרק 3 ("מסמכים"), ס"ק 8 ,1 שורות מלמעלה).
ואם עיין רק בתמלילי השיחה בין המדובב לנאשם, מבלי שהאזין להן בפועל, כיצד יכול היה העד לומר בביהמ"ש:
"אני לא שמעתי (ההדגשה שלי - צ"ס) בתמליל עם המדובב, שהמדובב הציע לו כך או אחרת" (עמ' 457 ש' 23).
ובהמשך, אף הרחיק לכת באומרו:
"יכול להיות שהמדובב לא הציע לו, יכול להיות שהציע לו, אך אלה דברים שהם שרידים מחקירות קודמות" (ההדגשה שלי - צ"ס, עמ' 457 ש' 26-25).
לאילו "שרידים מחקירות קודמות" מתכוון המומחה? הרי היה זה המדובב, בפניו הודה הנאשם לראשונה, והוא, המדובב, כמבואר לעיל, לא ידע כל פרט על החקירה בטרם הוכנס לתא המעצר.
אליבא דידי, אין דומה מי שמצטט ומנתח את כלל השיחות והעדויות בצורתם ובשלמותם, למי שבוחר להסיק מסקנות רק דרך טורים אחדים הנוגעים בנאשם, המשול מבחינתו, כמעט כחרס הנשבר.
ו.     והנה, בבוא המומחה לנתח חלק זעיר מתמלילי החקירות, הולך - סובב הטקסט המצוטט על ידו בחוות דעתו, חופשי כרוח, ללא קו סיפורי או התפתחותי מוגדר, כנדרש.
וכך בדרך זו, קובע הוא בין השאר (עמ' 5 ,5 שורות מלמעלה), כי "התרשמתי אף שבמהלך החקירה, הנחו חוקרי המשטרה (לפעמים שלא מדעת, מתוך הסחפות אל כווני חקירה אפשריים)... לתשובות ולתאורים שהיו מקובלים עליהם..., או שהיו אלתורים - רגעיים של השוטרים...
סלימאן... נאחז בעובדות ובתאורים שהובאו לו, ואף אמץ אותם...".
(ההדגשה שלי - צ"ס) .
--- סוף עמוד  166 ---
בכל הכבוד וההוקרה הראויים, אומר כאן ועתה, כי תחושתי בהקשר למסקנה הנ"ל, אותה אנתח להלן, נראית לי על פניה, ושוב בכל הכבוד, כמסקנה עובדתית - משפטית, שאולי הוצעה לעד ואותה הוא אימץ, יותר מאשר עמדה עצמאית לחלוטין של מומחה בתחום הפסיכיאטריה.
אבהיר את סברתי להלן:
כיצד ובאמצעות אלו כלים איזוטריים נקבעה עמדת המומחה, לפיה "הנחו" החוקרים את הנאשם?
ובנוסף, כיצד ובאמצעות אלו כלים קבע המומחה את עמדתו, כי אותה "הנחייה", היתה "שלא מדעת"?
יתרה מזאת, כיצד קבע המומחה את עמדתו, כי אותה "הנחייה", היתה לא רק "שלא מדעת", אלא אף "מתוך הסחפות אל כווני חקירה אפשריים"?
הרי לית מאן דפליג, שהמומחה לא שוחח עם החוקרים, לא ישב באולם ביהמ"ש והאזין בשעה שאלו העידו ונחקרו ארוכות על דרך חקירתם את הנאשם. הוא לא צפה בהם ולא יכול היה להתרשם מאופן מתן עדותם, דיבורם, תנועותיהם, תשובותיהם וכד', ועל אף כל זאת, בלא מתן כל נימוקים ריאליים, קבע ממצאים פסקניים לגביהם.
לא זו אף זו.
כיצד ועל סמך מה קבע המומחה, כי רצונו של הנאשם וזהותו התבטלו לחלוטין בפני חוקריו, עד כי הוא "נאחז" בעובדות ובתאורים "שהוצעו לו", או "שהיו מקובלים עליהם", או "שנראו הגיוניים"- כל זאת בשעה שהעובדות בתיק מוכיחות את ההיפך, כפי שצויין לעיל בעת שסקרתי את הכחשותיו ויוזמותיו של הנאשם במהלך חקירתו, וכפי שיודגש ויובהר גם בהמשך?
כיצד, אם בכלל, יכול היה המומחה לדעת, מה היה מקובל על השוטרים במהלך החקירות? הרי השוטרים שמעו וליקטו מהנאשם עובדות, גם כאלה שלחלוטין לא היו "נוחות", כביכול, לחקירת המשטרה וגם אם לא נראו להם כלל כהגיוניות, ואף זאת יסוקר בהמשך.
ז.     בהמשך חוות דעתו (עמ' 8 ,5 שורות מלמעלה), קובע פרופ' לוי, כי התרשם "מן הפסיביות הניכרת והחוזרת של סלימאן אלעביד במהלך החקירות השונות". וכן, "שצורת ההתגוננות העיקרית והשכיחה ביותר של הנאשם, היא הצטמצמות" (עמ' 464 ש' 8-7).
כיצד, אם כן, מתיישבת מסקנת המומחה הנ"ל עם סברתו במהלך עדותו בביהמ"ש (עליה שמענו לראשונה בעדותו בפנינו, וזיכרה כלל לא בא בחוות דעתו), כי הנאשם נהג למעשה להתרברב דווקא בפני המדובב?
(עמ' 458 ש' 10-8 וכן, עמ' 480 ש' 23-22).
התרברבות, לסברתי, איננה יכולה לדור בכפיפה אחת עם "הצטמצמות", "כניעות", "הסתגרות" ו"פסיביות".
יתרה מזאת, לאחר שהודה פרופ' לוי בביהמ"ש כי נושא ההתרברבות כלל לא הוזכר בחוות דעתו, ונתבקש על ידי ביהמ"ש להבהיר את הסיבה לכך, השיב תשובה מעט תמוהה:
"לשאלת ביהמ"ש, האם הזכרתי את המונח התרברבות בחוות דעתי, אני עונה כי לא, אך הזכרתי את המילה הסחפות והנושא הוא אותו נושא" (עמ' 458 ש' 12-11).
והנה, עיון בחוות דעתו מלמדת, כי לא מיניה ולא מקצתיה, ונושא ה"הסחפות" יוחס על ידו לחוקרי המשטרה (עמ' 5 ,5 שורות מלמעלה, בחוות דעתו) ולא לנאשם.
--- סוף עמוד  167 ---
והדרא קשיא לדוכתא; מהיכן "צץ" לפתע נושא ההתרברבות?
זה ועוד זה. העד לא רק שלא הקשיב לצורת ההבעה באותן שיחות (גם לא בסיוע מתורגמן), שמא יוכל להבחין בנימה, שאיננה דווקא נימת התרברבות, אלא שבתשובה לשאלה בנדון, שהופנתה אליו על ידי ביהמ"ש, הגיב, שאיננו יודע אם היה מסוגל בכלל לאבחן שמא מדובר בהתרברבות, אם לאו, גם אילו הקשיב לאותן שיחות (עמ' 480 ש' 31-30).
והעיקר, כאשר מתבקש המומחה, לאור קביעתו הנ"ל, לנסות ולהבהיר, כיצד ומהיכן ידע הנאשם, במסגרת התרברבויותיו, לספק למדובב פרטים מפורטים אודות האונס והרצח, השיב:
"אינני יודע מאין הוא לקח את כל הפרטים כדי להתרברב בפני המדובב" (עמ' 456 ש' 11-10).
תשובה זו של המומחה משמיעה לי ספקנות גדולה לעניין מסקנותיו בנדון.
ולפיכך, גם הסבריו לביהמ"ש (עמ' 430 ש' 24-17), בדבר יכולת הנאשם לספר למדובב, מייד לאחר שובו מן החקירה הראשונה בה הודה, שהטעה את חוקריו בהקשר למקום אליו השליך את הגופה, כנובעת מהתרברבותו בפני המדובב, אינם יכולים לעמוד, ויש, לסברתי, למצוא לעובדה חשובה זו, נימוק והסבר שונה לחלוטין.
והנה, עיון בתמליל השיחה בין הנאשם למדובב בהקשר זה (ת/23, קלטת מס' 4, צד B, עמ' 11, מס' סד' 233), אכן משכילנו על ההיפך הגמור מהתרברבות. כאשר פונה הנאשם למדובב ואומר לו: "היא לא במקום שאני אמרתי להם", הוא מייד מוסיף ואומר לו גם את המשפטים הבאים, המלמדים על הלך נפשו באותה שיחה, הרחוק מרחק רב מלהביע התרברבות:
"אני אבוד, נגמרתי.... אני חייב להתאבד, סיבכתי את עצמי, סיבכתי את החיים שלי, אני גמור, זהו זה...." (מס' סד' 392 ,360 ,359 ,345 ,300 ,297).
סיכומה של נקודה זו: מסקנתו של פרופ' לוי לפיה התרברב הנאשם בפני המדובב נדחית על ידי.
ח.    כאשר מגלה התובע המלומד לפרופ' לוי, כי המדובב הינו צעיר בגילו מהנאשם והובא למעצר כשהוא מוצג בפניו כגנב מכוניות, שנתפס זה לא מכבר, הגיב המומחה כך:
"אם אתה אומר לי, שהמדובב צעיר בגילו מהנאשם והוצג בפניו כגנב מכוניות, אני אומר שהיה לחץ חברתי, כי הוא (הנאשם - צ"ס) ידע שהמדובב הוא יותר ממנו" (עמ' 456 ש' 8-7).
כיצד ומאיין דלה המומחה את האינפורמציה מה ידע או חשב הנאשם על המדובב ביחס אליו, מבלי שטרח כלל לשוחח עם הנאשם אודותיו? רק לעד פתרונים.
ט.    כאשר ניגש פרופ' לוי לנתח את קלטת החקירה שנערכה לנאשם ע"י החוקר עמוס עזריה (עמ' 5, חלק תחתון), הוא קובע, במהלך סקירת החקירה הנ"ל, כי: "בעמודים 21-20 לקלטת, "עמוס "מדריך" את סולימאן, וממש מנחה אותו היכן המקום שבו נזרקה הגופה". (ההדגשה שלי - צ"ס).
כאן ועתה, קמה ומזדקרת לה שוב השאלה והתהייה כאחת, כיצד ועל סמך מה קבע המומחה (בניגוד ללגיטימציה שיש לסניגור המלומד, לטעון כמשפטן וכב"כ הנאשם טענה בכוון זה), כי עמוס "מדריך" את הנאשם, ו"ממש מנחה אותו היכן המקום שבו נזרקה הגופה"?
--- סוף עמוד  168 ---
האם בדק המומחה לעומק את השיחה הנ"ל, האם התייחס המומחה לעמדת החוקר עמוס עזריה, כשהלה השיב בביהמ"ש לשאלת הסניגור המלומד בהקשר לכך? האם עימת המומחה בין תשובתו הנ"ל של עמוס בביהמ"ש לבין תמליל השיחה?
לסברתי, מופגנת בעמדת המומחה בנקודה זו (כמו גם בנקודות נוספות) חריגה מוחלטת מתחום מומחיותו, וביהמ"ש לא רק שמצווה להתעלם מכך בשל היותה בלתי קבילה, אלא שיש בגישתו הנ"ל אף מרכיב מכריע בהקשר למשקל הכולל שיש ליתן לחוות הדעת.
י.     אותם דברים אמורים אף ביחס לעמדה שהובעה על ידו בהמשך חוות הדעת (עמ' 7, באמצע), שם קבע פרופ' לוי, כי "התרשמתי בחקירה זו, שהגרסה, שהגופה הושלכה אל אתר האשפה, הוצעה לאל-עביד ע"י אבו-קסיס". (ההדגשה שלי - צ"ס).
והרי הוכח כבר,ועוד ינותח גם בהמשך, כי גרסה זו לא רק שנמסרה ע"י הנאשם למדובב עוד קודם לשיחה שנערכה בין הנאשם לקצין אביקסיס, אלא שנסיבות הגעת החוקרים למסקנה שהגופה אכן הושלכה ונקברה ע"י הנאשם באתר האשפה בדודאים, היה להן על מה לסמוך בהסתמך על ראיות ומסקנות נוספות, לבד מהודאת הנאשם בפני המדובב.
יא.   בהמשך חוות הדעת, מרחיק המומחה לכת עוד יותר, בבואו לקבוע (עמ' 7 באמצע), כדלקמן: "ועוד התרשמתי, שבשלב זה, היו מודעים גם חוקרי המשטרה לנטייתו של אל-עביד להענות באופן מוגזם להצעות השוטרים, מבלי שהענותו זו תצביע בהכרח על אמירת אמת". (ההדגשה שלי - צ"ס).
מאי קא משמע לן, "שבשלב זה, היו מודעים גם חוקרי המשטרה..."? כיצד זה יכול היה המומחה לדעת למה היו החוקרים מודעים, בכלל, ו"בשלב זה", בפרט?
יתרה מזאת, מה פרוש "באופן מוגזם"? עפ"י איזו אמת מידה בחן המומחה ושקל את השאלה, אם היתה הענות מוגזמת או סבירה?
וכששיתף כבר הנאשם פעולה עם חוקריו, מהיכן נובעת קביעת המומחה ששיתוף הפעולה הנ"ל היה דווקא "מוגזם" ובלתי סביר?
לסברתי, כמבואר לעיל, שיתוף פעולתו של הנאשם עם חוקריו לאחר הודאתו בפני המדובב, היה הדרגתי בתחילה (עדיין טען שקיים עם הנעדרת יחסי מין בהסכמה ואף ניסה להסתיר את מקום המצא הגופה), אך זמן לא רב לאחר מכן, היה כבר שיתוף פעולה מלא מצידו.
יב.   ובנוסף, מתרשם המומחה בהמשך (עמ' 2 באמצע), "שהחוקרים לא היו משוכנעים... שאל -עביד מספר דברי אמת מיוזמתו". (ההדגשה שלי - צ"ס).
ושוב, עפ"י אלו אמות - מידה יכול היה המומחה להסיק המסקנה הנ"ל מבלי שאותם חוקרים נשאלו על ידו על כך, מבלי שהוא שוחח עימם, מבלי שצפה בהם והאזין לתשובותיהם בביהמ"ש? ובהנחה והם אכן לא היו משוכנעים לגמרי, עדיין קיימת אפשרות סבירה, שתחושתם הנ"ל, אם היתה כזו, נבעה אך ורק כתוצאה מהבעת רצונם, שעל אף האמון שהעניקו לדברי הנאשם בדברי הודאתו, הרי ראשית לכל דבר, הם שואפים, ובצדק, לגלות גם את מקום המצא הגופה כדי להביאה לקבורה.
יג.                                                                                                                                      יחסו השלילי של המומחה לחקירת המשטרה בא לידי ביטוי מספר פעמים באופן מופגן גם כאשר בא, מטעמיו הוא, להדגיש במרכאות מילים מסויימות בחוות דעתו.
לדוגמא, בעמ' 7 לחוות דעתו, למטה, בצטטו תמליל קלטת בה נחקר הנאשם ע"י החוקר עמוס עזריה והקצין עמר, כותב המומחה, בין השאר, כך:
--- סוף עמוד  169 ---
"עמוד 5:עמר שואל, אם הבחורה החזיקה משהו ביד. סולימאן איננו זוכר. עמר חוזר אחריו, אך בדבריו "מופיעה" (ההדגשה שלי - צ"ס) שקית".
מדוע סומנה המילה "מופיעה" במרכאות? הרי, אילו עקב המומחה אחרי השיחות שהתקיימו קודם לכן עם הנאשם, וגם אחרי השיחות בין הנאשם למדובב (ובנושא השקית אדון בפרק נפרד בהמשך), היה בודאי מגלה, כי ענין השקית לא "הופיע" לפתע, אלא היה כבר ידוע.
כך גם בהמשך (עמ' 8 למעלה), שם כותב המומחה כך:
"עמודים 21-20: פתוח פרשת המכנסיים: סלימאן מוסר שהורידה אותם לבד. תחילה איננו זוכר אם אמר לה להוריד. בלחץ החוקרים "משתכנע" שהוא אמר לה להוריד..."
(ההדגשה שלי, צ"ס). כיצד קבע המומחה, ולאלו כלים נזקק, בבואו לקבוע, שהחוקרים "לחצו" על הנאשם, והנאשם, כתוצאה מהלחץ, "השתכנע"?
מדוע לא ניתן היה לסבור למשל, כי הנאשם השיב תשובות אלו מרצונו, ללא כל לחץ, וללא כל שכנוע?
יד.   בהמשך חוות דעתו כותב המומחה (עמ' 8 באמצע) כך:
"עמוד 29-28: בתיעול ובשכנוע החוקרים (ההדגשה שלי, צ"ס), מוצגת הגרסה שהנוסעת היתה מעולפת...".
מאי קמא משמע לן, "בתיעול"? מהיכן נובעת הדגשת היתר של "שכנוע" פסול? מהיכן שאב המומחה אינפורמציה זו?
טו.   גם בהמשך (עמ' 8 באמצע), כשהמומחה כותב:
"עמוד 41: סוגיית השקית. החוקרים מציעים (ההדגשה שלי, צ"ס), שסולימאן זרק את השקית"
מדוע מציעים? מהיכן נובע הבטחון בכך? אולי שואלים? אולי מבררים?
אולי בודקים? אולי שמעו על כך כבר קודם לכן?
מהיכן שואב המומחה את המסקנות שבקביעותיו הנ"ל?
למומחה פתרונים.
טז.  כך גם בהמשך (עמ' 9 למעלה), כשהמומחה כותב:
"עמודים 15-14:... אבוקסיס מביע, שוב ושוב, ספק במציאותיות המידע (אתה בטוח"?)..." (ההדגשה שלי, צ"ס).
המומחה לא ראה את העד אבוקסיס, לא שוחח עימו, לא שמע את תשובותיו והתייחסותו בביהמ"ש לשאלות שבנדון. והנה, עפ"י השאלה הכתובה "אתה בטוח?", מסיק הוא את המסקנה הנחרצת, שאבוקסיס מטיל ספק במציאותיות המידע.
מדוע הטלת הספק? האמנם זו הפרשנות היחידה לשאלה מן הסוג הנדון?
האמנם הבעת רצון להיות בטוח בממצא מסוים, מוליכה מיניה וביה למסקנה האחת והיחידה אותה מאמץ המומחה, כי מוטל ספק "במציאותיות המידע"? תמהני.
--- סוף עמוד  170 ---
משוכנעני, כמבואר לעיל, שקיימות ככלל פרשנויות נוספות לשאלה בכגון דא, ובפרט בעניין דידן.
יז.   בנוסף, מביע פרופ' לוי את סברתו (עמ' 8 באמצע) לפיה:
"אף כאן התרשמתי, שחוקרי המשטרה, ובזמן אמת, היו שותפים למסקנות אליהם הגעתי... דהיינו, שאל-עביד מוכן ומזומן לעובדות ולתאורים מגוונים...". (ההדגשה שלי, צ"ס).
אם כוונת המומחה הינה, שהנאשם היה "מוכן ומזומן" לקבל את הנחיית המשטרה, עפ"י הנוחות שלה בחקירה, קמה ומזדקרת לה, בפעם המי יודע כמה, השאלה, כיצד ועל סמך מה קובע המומחה המלומד ממצאים אלה ובמה תוקע הוא את יתד מסקנתו?
הרי, כפי שיסוקר בהמשך, וכפי שצויין לעיל, לא תמיד היו תשובותיו של הנאשם "נוחות", לכאורה, למשטרה, ובכל זאת לא כיוונוהו למתן תשובות "נוחות", אלא רק לעבר אמירת האמת מבחינתו.
יח.   בהמשך, כותב המומחה (עמ' 9 באמצע):
"עמוד 13: הסובארו שבשחזור... כמה שורות אח"כ מתברר שיש הבדל גדול, ששלו כחולה וזו לבנה" (ההדגשה שלי, י.פ.).
איזה "הבדל גדול" יש בין המכוניות, למעט בצבע הרכב?
יט.   בהמשך, כאשר כותב המומחה (עמ' 10 למעלה):
"עמוד 80: משפט סתום (ההדגשה שלי, צ"ס) של סלימאן: "לא מתאים לי ולא מתאים למדינה"
מאי קא משמע לן, "משפט סתום"?
מדוע לא ניתן להבין את משמעותו על רקע הבעת חרטתו הכנה של הנאשם בביצוע מעשיו?
כ.    והנה, כאשר מגיע פרופ' לוי לפרק נוסף בחוות דעתו (עמ' 11 באמצע), הוא קובע, בין השאר, כי הנאשם "נוהג להגן על עצמו מפני מצבים של לחץ חברתי ע"י המנעות, הסתגרות, ובריחה מבעיות".
(ההדגשות שלי - צ"ס) .
כאן, קמה לה שוב ומזדקרת השאלה, ועמה אף המסקנה המתבקשת, שאם אכן שוחח הנאשם שיחה כה חופשית עם המדובב, הרי הדבר נבע מכך, שלא חש ולא חשש כלל שעליו להגן על עצמו, ולא נזקק עקב כך להסתגרות מפניו.
כא.                                                                                                                                     גם כאשר קובע פרופ' לוי (עמ' 11 באמצע), כי התנהגותו של הנאשם בחקירתו במשטרה התאפיינה "בפסיביות, בסרבליות עד כדי כניעות..." לא מתיישב הדבר למשל עם התבטאות הנאשם בתשובה לשאלה שהוצגה לו ע"י צלם הטלוויזיה בערבית, וכלפי אמו ואשתו,מייד לאחר שיצא מבימ"ש השלום בו הוארך מעצרו (נ/41 + נ/46), ואל כך אתייחס בנפרד בהמשך.
כב.  מסקנתו של פרופ' לוי (עמ' 11 באמצע) הינה, כי הנאשם, "כל שרצה היה להפטר מהלחץ המיידי... תוך הגררות והענות להצעות, להנחייה ולתיעול מצד החוקרים לספוק מידע (ההדגשה שלי, צ"ס), מבלי שיעמדו לרשותו הכוחות השכליים לתכנן ולהבין את משמעות "הודאותיו".
--- סוף עמוד  171 ---
אינני יורד לסוף דעתו של המומחה. האם סבור הוא שהמשטרה בחקירתה, שכללה שאלות לגיטימיות, הפכה את כוון וצורת החקירה הלגיטימית אל עבר "תיעול והנחייה" פסולים, ואולי אף מבלי דעת? כשלעצמי, אינני סבור כך.
ושוב, גם כאן לא ירדתי אלי טיבה של כתיבת המילה "הודאותיו" במרכאות.
הרי גם פרופ' לוי, בעצמו וברוב הגינותו לא יכול היה לקבוע שאין אלה הודאות אמת. זאת ועוד; הוכח בפנינו שהנאשם הבין באמצעות "כוחותיו השכליים" את משמעות הודאתו, כשבצד הודאתו ושיחזורו הראשון ידע לשלול מיידית את עבירת החטיפה ואף נימק את נימוקיו לכך, כמבואר לעיל, וכן כשפירט ביוזמתו מאוחר יותר את ארוע האונס, בתשובה לבקשת החוקר לספר לו את האמת, אך מבלי שהחוקר פירט בפניו מהי אותה אמת שהוא מבקש ממנו לגלותה.
כך גם בעת שאמר הנאשם לחוקר עזריה (ת/56 א' עמ' 27, מס' סד' 268):
"מה אני אגיד לך, החיים קשים, הילדים יגדלו בלי אבא, עכשיו צריך לשכוח אותם".
וכן בהמשך, (ת/57 ב', עמ' 1, מס' סד' 7), כשאומר הנאשם לחוקר:
"אני בחיים לא אשתחרר". וכן בהמשך, (ת57 ב', עמ' 9, מס' סד' 68), כשאומר הנאשם לחוקר:
"זה פשע, פשע, חטיפה, אונס, זה תיק חמור לכל החיים". ובמיוחד, בעת ששוחח עם המדובב, ולאחר שהודה כבר בפניו שביצע את המעשה (ת/21, עמ' 19, מס' סד' 317), הוא מבהיר לו, שהוא נמצא כרגע בצרה, ו"אם אגיד להם, יכניסו אותי לבית סוהר...." (ת/21 עמ' 19, מס' סד' 389).
ובמקום אחר:
"אני נפלתי, הפלתי את עצמי, זהו, אמרתי להם עשיתי, אל תשאל, סיבכתי את עצמי, באלוהים הפלתי את עצמי. עוד 15 שנה אני לא אצא מבית הסוהר. עכשיו אני מכרתי את העולם בנעליים" (ת/23 קלטת מס' 4 מתאריך 22/6/93, עמ' 2, מס' סד' 133, 132, 129).
כאשר מוצגת בפני פרופ' לוי חלק מהתהייה הנ"ל, שמא ישקול לשנות את מסקנתו בנדון ויסיק מן האמור לעיל, כי הנאשם הבין גם הבין את משמעות הודאותיו, לא משנה המומחה את דעתו ומשיב תשובה לאקונית:
"אמרתי את דעתי באופן כללי על הפרשה הזו, ואין לי יותר מה לומר על הפרשה הזו" (עמ' 467 ש' 13-14).
הא ותו לא.
ויודגש; תשובה בנוסח זה חוזרת על עצמה מספר פעמים נוספות, בתשובה לשאלות נוספות שהוצגו לו בהקשר זה (עמ' 466 ש' 7-6).
כג.   מהי, איפא, אותה תגובה? מהו אותו משפט, מהי אותה אמירה, שאמר הנאשם, עליו השליך פרופ' לוי את יהבו?
עיקר בניינה של סברתו, כפי שבאה לידי ביטוי בחוות דעתו (עמ' 7 ,6 שורות מלמעלה), בה דבק בנחרצות גם במהלך עדותו בביהמ"ש, כמבואר לעיל, הינה, שהנאשם העלה לפתע, מתהום הנשייה, את המשאלה אותה שטח בפני החוקר עמוס עזריה: "אתה יכול לשחרר אותי? מתי אני יכול להשתחרר?".
--- סוף עמוד  172 ---
אמירה זו, אליבא דגרסת פרופ' לוי, מצביעה על כך, שהוא "כלל איננו תופס את תנאי המסגרת בה הוא מצוי", ולכן, כך סבור פרופ' לוי,
"ממשפט זה שהביע אל-עביד, התרשמתי שאל-עביד לא היה מודע למשמעות הודאתו, מבחינת המחיר הכבד במשפט ובעונש שהיא עלולה להביא עליו".
אל המתווה הנ"ל של גרסת המומחה בנקודה זו לא בא כל גדר של ספק, והיא לא נעה ולא זעה כמלוא הנימה, אף לא לאחר שהוצגו בפניו אותם משפטים, עליהם חזר הנאשם בפה מלא חזור ושנה, הן בפני המדובב והן בפני חוקריו, כפי שצוטטו לעיל (בס"ק כב'), אשר התדמית אותה הם יוצרים, ולו לכאורה, מצביעה דווקא על הבנה מלאה למצבו האמיתי, ולמודעותו המוחלטת למשמעות הודאתו "מבחינת המחיר הכבד במשפט והעונש שהיא עלולה להביא עליו".
כל שהיה מוכן פרופ' לוי להוסיף ולומר על כך היה: "אין לי יותר מה לומר על הפרשה הזו".
לשון אחרת; הנחת המוצא שלו לא השתנתה, ובעקבותיה אף לא שונתה מסקנתו.
הנני סבור, בכל הכבוד הראוי, כי בנסיבות שכאלה ניתן היה, ואולי אף צריך היה, למצוא הסבר לסתירה הלכאורית בין דברי הנאשם, בהם שזורה כחוט השני לאורך חקירתו אותה תחושה כבדה המעידה מיניה וביה על מודעותו המוחלטת למשמעות הודאותיו, לבין המשפט הנ"ל, שאמר לחוקר עמוס עזריה, המצביע אף הוא לכאורה, כפי שהוא מופיע בתמליל, כי התובנה בה ניחן הנאשם איננה מאפשרת לו אולי להבין את משמעות הודאתו.
ואולם, בטרם יצאתי לבחון את חוות דעת פרופ' לוי בנקודה זו ולהסיק מסקנות בנדון, ולאחר שהעיד פרופ' לוי על עצמו כמי שהאזין במו אוזניו לקלטת בה אמר הנאשם את המשפט המהותי הנ"ל (עמ' 465 ש' 20), שאלתי את עצמי, שמא אין אני פטור מלהאזין שוב ושוב לשיחה המופיעה בקלטת, וזאת בטרם אדרש להגיע לממצא כלשהו במחלוקת.
ויובהר; השאלות הנוקבות, התמיהות הקשות שעורר פרופ' לוי בהקשר למשפט ולאמירה הנ"ל, מחייבות מענה ברור והחלטי, שאינו מותיר מקום לספק סביר. לכן, משעשיתי כן, ולאחר שבדקתי בקפידה, באחריות ובזהירות את השיחה הנ"ל בנושא "בקשת השחרור", מצאתי את אשר נסתר מעיני המומחה, ואולי אף מעיני ב"כ הצדדים, התובע המלומד מחד גיסא, והסניגור המלומד מאידך גיסא, ומכל מקום, אלה החרישו לחלוטין, איש איש מטעמיו הוא, בהקשר לנושא שיובהר על ידי להלן.
המדובר בקלטת ת/30 (מ.ט 19/23 פ"א 877/93 מתאריך 23/6/93, קלטת מס' 2), אשר התמליל ת/56 ב', עמ' 11 (מתחיל במס' סד' 103-102), חובק בחובו את האמירה הנ"ל של הנאשם.
ממצאי בנדון העלו עובדות נוספות, שזכרן לא בא בקרב התמליל הקיים.
בטרם אבהיר את דברי, בטרם אערוך הבחנה והשוואה,בטרם תוסקנה אף המסקנות המתבקשות בנדון, אסקור תחילה את נוסח התמליל הקיים כפי שמופיע בתיק המוצגים.
עמ' 11
" ......
עמוס: "פסק לך השכל באותו לילה, ערבבת, ערבבת באותו לילה?
הנאשם: (לא ברור) עמוס: יענו זה הבעיה שלך בגלל השתיה עשית את הכל?
הנאשם: הכל השתיה תאמין לי.....
--- סוף עמוד  173 ---
עמוס: "אחסן"..... לא תוכל להגיע בגלל השתיה, הנאשם: אתה יכול לשחרר אותי? מחר אני יכול להשתחרר?
עמ' 12
עמוס: שיקחו אותו, שיקחו אותו.
......"
ואולם, לאחר האזנה לקלטת הנ"ל, ועל אף הקושי המסוים שהיה כרוך בפענוחה, ניתן במאמץ מה להבחין בתוספת של משפטים נוספים בעלי משמעות רבה, שלא נרשמו בתמליל.
אסקור להלן, את השיחה בשלמותה, בקטע הרלוונטי, כפי שהצלחתי לשמעה:
"......
עמוס: פסק לך השכל באותו לילה? ערבבת? ערבבת באותו לילה?
הנאשם: אני תמיד, אני מערבב.....
עמוס: יענו זו הבעיה שלך, בגלל השתיה עשית את כל זה.
הנאשם: כל הסיפור הזה הוא בגלל השתיה, תאמין לי, אני מוכר את הרכב.....(ההדגשה שלי - צ"ס) עמוס: "אחסן" ..... לא תוכל להגיע לשתיה....
הנאשם: אתה יכול לשחרר אותי?
עמוס: איך?
הנאשם: מחר אני יכול להשתחרר?
עמוס (בערבית):"ימקן" (שפרושו בעברית: "אולי").
הנאשם: שיקחו אותי..... שימכרו אותו..... שימכרו אותו (ההדגשה שלי - צ"ס).
עיננו הרואות; לא רק שאת המשפט האחרון אמר הנאשם ולא החוקר, (כפי שנרשם בתמליל המקורי), אלא שעתה פוחתת עד מאד מידת הצורך לנסות ולמצוא הסבר לאותה סתירה לוגית, לכאורה, עליה סמך פרופ' לוי את ממצאיו, שכן זו מובהרת, לסברתי, לחלוטין מתוך ההאזנה לשיחה, כאשר ההתבטאות הנוספת של הנאשם, כמצוטט לעיל, היתה על פי הבנתי, בעת שהוא משליך את יהבו אל עבר שכרותו כעילה המרכזית למעשיו, ואז הוא אף מאשר את סברת החוקר עמוס עזריה אותה הציג הלה בפניו, ולפיה, אכן, כפי הנראה, כתולדה וכתוצאה ישירה משתייה חריפה ("מעורבבת") מוקדמת באותו ערב, וכפי שהנאשם עצמו טען לאורך כל חקירתו, בוצעו על ידו מאוחר יותר העבירות נשוא תיק זה.
לפיכך, אליבא דסברת הנאשם באותה שיחה, ועל מנת שמעשיו לא יחזרו על עצמם יותר, או אולי בשל סבה אחרת, כמו למשל, עצם שהותו במעצר בעוד רכבו מושבת, או בשל רצונו למכרו כדי לכסות הוצאות כספיות שונות, כפי שאמר למדובב (בת/20), רצוי מבחינתו למכור תחילה את רכבו, בו שתה, כנראה, את המשקאות החריפים (וכפי שהוא עצמו מודה בשחזור השני, ת/8, מתאריך 29.6.1993, שהוא נוהג להחזיק דרך קבע משקאות חריפים מסוג וודקה בתוך מכוניתו ושתה בערב הארוע כחצי בקבוק וודקה על קיבה ריקה לחלוטין), ובתוכו אף ביצע מאוחר יותר את עבירות האונס והרצח.
לאחר שהאזנתי לשיחה, התרשמתי שלשם כך בלבד (!) ביקש הנאשם את השחרור והציע אף לחוקר עמוס עזריה מייד את יום המחרת כאפשרות שהוא ימכור אז את רכבו.
--- סוף עמוד  174 ---
משכך הם פני הדברים, אין כבר מדובר באמירה או בקשה בלתי מובנת, בלתי הגיונית ובלתי מוסברת על פניה, התלושה לחלוטין מן המציאות, לשחרור מוחלט, אלא המדובר בעניין דידן, בבקשה ספציפית, שנבעה כתוצאה מהתפתחות טבעית של מהלך שיחה בין החוקר עמוס עזריה לבין הנאשם.
הסניגור המלומד, מטעמים שלא נתבהרו דיים, ואולי כטקטיקת חקירה מוצדקת לחלוטין מטעמו, לא חקר כלל את החוקר עמוס עזריה בנושא זה, למרות שחקר אותו חקירה נגדית ארוכה וממושכת ביותר. בעצם אי הצגת התהייה הנ"ל לחוקר, הוא לא אפשר לו לנסות ולהבהיר, כיצד זה מצא הנאשם לנכון לבקש ממנו את בקשת השחרור, ומה היה הקשר הדברים שקדם לאותה בקשה.
ויובהר; עיון והאזנה לשיחה הנ"ל מלמדים עוד, כי החוקר עזריה כלל לא שלל על הסף אפשרות לאפשר לנאשם למכור את רכבו, שכן מייד לאחר בקשתו הנ"ל של הנאשם, הוא שאל אותו תחילה את השאלה "איך"? (שאף היא איננה מופיעה בתמליל המקורי), וכשהנאשם מציע את יום המחרת, מגיב עמוס עזריה ואומר לו גם את המילה "אולי" ("ימקן", בערבית, שאף זכרה לא נמצא בתמליל המקורי).
סיכומה של נקודה זו.
פרופ' לוי השליך את יהבו על המשפט הנ"ל, כשהוא לעצמו, ולא שאל את עצמו - גם אם האזין לקלטת ולא גילה את התוספת האמורה - מהו הדבק והקשר הדברים והמילים של אותה בקשה, מוזרה מבחינתו, אותה העלה הנאשם בפני חוקריו.
התמליל המקורי שהוגש לביהמ"ש, כמצויין לעיל, איננו מגלה זאת, ועל סמך אותו משפט הטומן בחובו לכאורה בקשה בלתי הגיונית, הגיע פרופ' לוי למסקנתו כמבואר לעיל.
לפיכך, אותה מסקנה אליה הגיע, לא רק שנדחית על ידי, אלא הדבק הדברים החדש מאפשר לי אף את קבלת התשובות המלאות והאחרות לאותן שאלות (כמבואר בס"ק כב' דלעיל) שהפנה התובע לפרופ' לוי, בהקשר זה, כאשר הלה השיב עליהן את אותה תשובה לאקונית: "אין לי יותר מה לומר על הפרשה הזו".
אילו ידע פרופ' לוי מראש את הדבק הדברים והקשרם, סביר בעיני ואף למעלה מכך, שהוא עצמו במסגרת מומחיותו הרבה היה משנה את מסקנתו הנ"ל, ומכל מקום לא היה עומד בנחרצות כה רבה, שלוש פעמים, על תשובתו הלאקונית הנ"ל.
ייתכן אף שאילו היה התובע המלומד מודע לכך מבעוד מועד, וכך צריך היה לקרות לו האזין היטב, וברוב קשב, לקלטת, לא רק שהיה מבקש את תיקון התמליל ת/56 ב', אלא היה אף מציג לפרופ' לוי את העובדות לאשורן, ומבקש את תגובתו.
תחת להשאיר תהיות בלתי פתורות ולנסות למצוא להן הסבר, כפי שניסה התובע לעשות בשלב הסכומים, ואף כי נהג להקפיד על כלל הענפים והסעיפים המשתרגים על פני כל מצע הראיות, ראוי היה שלא להותיר אבן על אבן בחומר הראיות מבלי שיהפכו בו שוב ושוב, כמעין חומר ביד היוצר.
כד.  לא ירדתי אף אל טיבה של תשובת המומחה, כיצד ועל סמך מה קבע את מסקנתו, לפיה, כאשר הודה הנאשם בחקירתו ואמר ביוזמתו "חנקתי אותה" (את הנעדרת - צ"ס), היה זה מאחר "שהוא (הנאשם - צ"ס) למד על כך משהו שהוצע לו בחקירה קודמת (עמ' 470 ש' 12).
הרי עובדת החניקה סופרה על ידי הנאשם גם למדובב, וכיצד אם כך, יכול היה המומחה להסיק את המסקנה הנ"ל.
כה.  תמיהתי מתעצמת נוכח נחרצותו של המומחה בעניין זה, כשהשיב לשאלת התובע המלומד בנושא זה וטען:
--- סוף עמוד  175 ---
"הציעו לו את התשובה הזו, הציעו לו את המנגנון והוא ענה את התשובה, ...." (עמ' 470 ש' 18-17).
כו.   המומחה אף הרחיק לכת כשקבע (בעמ' 11 למטה) כי, "לעתים נדמה שהחוקרים עצמם מיואשים מסלימאן... אך קיבלו "חומר" בלתי אמין... חומר שנראה, פעמים רבות, כמומצא". (ההדגשה שלי - צ"ס).
ושוב, מהיכן ועל סמך מה הסיק המומחה את המסקנה שהחוקרים מיואשים? עפ"י מה קבע המומחה, שה"חומר" שקיבלו איננו אמין עליהם?
כיצד הסיק, שהחוקרים סברו, שהמדובר בחומר "מומצא"?
אילו ירד המומחה לסוף דעתם של החוקרים, היה יכול אולי לגלות, שאם נתגלו "סימני יאוש" אצלם, הרי זה לאו דווקא בשל "חומר מומצא" שסיפק להם הנאשם, אלא אך ורק בשל רצונם העז לגלות את הגופה. הא ותו לא.
על פי התרשמותי, מלכתחילה, לאחר שיחת הנאשם עם המדובב, ידעו החוקרים כי הנאשם, מטעמיו הוא, אולי איננו מעונין שהגופה תימצא, שכן מייד לאחר הודאתו הראשונה בפני חוקריו, ועוד בטרם יצא לשחזור הראשון, כאשר הוחזר לתא המעצר לפרק זמן קצר, הם שמעו כיצד הוא מספר למדובב על כך שהטעה את חוקריו בהקשר למקום המצאות הגופה, אך הם לא הסיקו אף פעם את המסקנה, כי דברי הנאשם למדובב ואח"כ לחוקרים, בכללותם, הינם בבחינת "חומר מומצא".
כז.   במסקנתו הסופית (עמ' 12) קובע פרופ' לוי, כי לאור כל המכלול, "אני מסיק שבמהלך חקירת המשטרה, היה מר סולימאן אל עביד מסוגל להודות בביצוע המעשה החמור, אפילו שלא ביצעו, ואף לשחזרו".
תחושתי הינה, כי גורל המו"מ בין המומחה לבין הטקסט המצוטט בחוות דעתו הוכרע מראש, ולכן היו מרכיבים אותם לא ראה, לא שמע ואולי, חוששני, לא רצה לדעת.
כשמילה פועלת רק בסימן חד-כווני והיא משוללת עומק ומלאות, נהפכת המשמעות לחסר, שכן המילה ניזונה וחיה על מהותה האמביוולנטית.
יש לצערי ממצאים לא מעטים בחוות הדעת, המצביעים על כך שהעד נטה לחפש ראיות התומכות בהשערה אחת, יותר מאשר ראיות נגד.
תימוכין לכך, ניתן למצוא אף בדברי פרופ' לוי עצמו, כשציין בעדותו בביהמ"ש כי:
"חוות דעתי מתייחסת למידע שהובא בפני (ההדגשה שלי - צ"ס) לגבי הנאשם" (עמ' 454 ש' 30-31).
בענייננו, לא למדתי מחוות דעתו של פרופ' לוי, (להבדיל מחקירתו בביהמ"ש), מה היה משכנעו לקבוע כי המדובר בהודאת אמת.
בביהמ"ש ניסה המומחה להבהיר, שהיה מצפה במקרה זה, "שהוא (הנאשם -צ"ס) לא יוכל לעצור את סיפור המעשה מרגע שהתחיל לדבר..... הייתי מצפה אחרי תחילת מסירת ההודאה לשטף" (עמ' 475 ש' 31 - עמ' 476 ש' 6).
לסברתי, באופן כללי, מרגע שהחליט הנאשם להודות בפני חוקרי המשטרה, ניתן להתרשם שהנאשם אכן כמעט ולא עצר את סיפור המעשה, הודה ושיחזר בשטף, וגם אם הטעה בתחילה את חוקריו בעניין מקום המצא הגופה (גשרון), הרי מייד עם חזרתו לתא המעצר, ועוד בטרם יצא לשחזור הראשון הנ"ל, כבר סיפר למדובב, כמבואר וכמפורט לעיל, כי הטעה את חוקריו בהקשר זה. ואמנם, מעט מאוחר יותר חזר בו והודה הודאה מלאה ובשטף כיצד אנס, רצח והשליך הגופה באתר האשפה בדודאים, ואף שיחזר זאת בהמשך בפרוטרוט.
--- סוף עמוד  176 ---
כח.  סכומו של פרק זה.
פקחתי את עיני במסגרת תפקידי השיפוטי, לראות שמא מוסתרת מעיני חשכת יצרם הרע של חוקרי הנאשם. כריתי את אוזני, שמא לא שמעו הן נכוחה את זעקת הנאשם המוגבל לשמירה על זכויותיו מפני חוקריו, וביקשתי שוב ושוב לפקוח עיני לרווחה כדי לראות, שמא נעלם אי שם במרחקים הבלועים בחשיכה עבה, שהעין לא חודרת בעדה, ממצא נוסף.
לסברתי, וכפי שהתרשמתי ממכלול התנהגותו של הנאשם, יש לו, כמו לאנשים אחרים שכמותו, וכמו לרוב בני האדם, איזה כשרון פנימי לאזן את עצמו ואת הדברים שבעולמו. ומכל ההשפעות הסותרות שרבצו והעיקו עליו, היה לו את אותו כשרון של פלס, לעשות שיווי משקל אפשרי, שעושה את החיים אפשריים יותר, ואת המציאות נסבלת יותר, גם בעת שהותו עם המדובב וגם בעת שנחקר מאוחר יותר על ידי חוקריו והחליט להודות. אפילו המומחה פרופ' לוי לא פסל אפשרות זו, כשקבע כי:
"אצל הנאשם עולה, ששואלים אותו מספר פעמים, הוא נענה לבסוף" (עמ' 455 ש' .(11
אין לסברתי, בעובדה, גם אם היא נכוחה, שהנאשם "מסוגל להודות בביצוע מעשה...אפילו שלא ביצעו", כדי לקבוע, שבפועל, במציאות, בהיותו ממוקד בתבוסתו הנוראה שבעצם ההכרה בכך שמעשיו הנוראיים נחשפו, הודה במעשה אותו כלל לא ביצע. להיפך, כפי שנוכחנו עוד במהלך השחזור הראשון, ידע הנאשם בשעת לחץ קשה, בסמוך להודאתו בפעם הראשונה (כפי שלא היינו מצפים כך ממפגר אפילו על רקע סביבתי), לדחות את הסברה, כי ביצע אף עבירה של חטיפה, כאשר ידע ידוע היטב לאבחן בין ביצוע עבירה של חטיפה ("זה לא בכוח, זה לא חטיפה"), לבין הודאתו בביצוע עבירת רצח כתוצאה מחניקתה והשלכתה. מאחר והנעדרת עלתה אל רכבו כתוצאה מרצונה החופשי לקבל טרמפ - כך מבהיר לנו הנאשם בשפתו הברורה - אין המדובר כאן בעבירת חטיפה.
ונזכור שוב, כי היה זה עדיין בשלב ההתחלתי של הודאתו, בו הוכחשה עדיין עבירת האונס והוסתר מקום השלכת הגופה לאתר דודאים.
פרופ' לוי אף הוא קובע, כי:
"יכול להיות שהוא (הנאשם - צ"ס) יצטער ביתר על דברים שהוא עשה" (עמ' 469 ש' 15).
ובהמשך,
"נוכחתי בביטוי של רגשי אשם וחרטה (אצל הנאשם - צ"ס)....
רגשות אשם ורגשות חרטה ותמונה דכאונית הכוללת את התמונה הזו, זה, כן מצאתי" (עמ' 473 ש' 31 - עמ' 474 ש' 7).
לסברתי, כפי שיובהר ויסוכם בפרקים הבאים, הודה הנאשם הודאת אמת במלוא הייאוש, אך גם במלוא הפכחון.
גם הפסיכולוג הקליני מר נצר שהעיד מטעם ההגנה, ידע להשיב בהקשר לכך את התשובה הברורה והחד - משמעית, כשקבע:
"אם בעל סמכות היה אומר לו לספר לו על מה שהיה אתמול, האם הוא היה מספר את האמת, אפילו אם זה לא לטובתו, אני משיב, שאני מניח שכן" (עמ' 448 ש' .(30-28
פרופ' לוי עצמו העיד, שהוא איננו מתיימר להבין בדיוק מה חש הנאשם בכל מהלך מעצרו. ובלשונו:
--- סוף עמוד  177 ---
"אני לא מתיימר לתת תשובה מדוייקת, אני נותן תשובה כללית, שנראה לי שהיא מסבירה את התנהגותו של הנאשם בסיטואציות הללו או אחרות" (עמ' 471 ש' 30 עד עמ' 472 ש' 4).
יתרה מזאת; לדידו, אין לו כל מידע, עליו יוכל להסתמך ולקבוע כי הנאשם לא ביצע את המעשה, שכן "אני כותב רק מסקנות תיאורטיות" (עמ' 475 ש' 12).
וכן, לדבריו, "מעולם לא אמרתי שיש לי כלים מדוייקים לדעת בדיוק, איך היה הנאשם מתנהג במצבים נתונים, ומעולם לא טענתי שהתשובות שלי מוחלטות בעניין זה" (עמ' 478 ש' 10-9).
אך מאידך, הסכים פרופ' לוי, שאם יבצע הנאשם מעשה עבירה כלשהו, ינסה תחילה להכחיש זאת (כפי שאירע בפועל בענייננו, עד פגישתו עם המדובב), ומאוחר יותר, "אם יופעל עליו לחץ, אז הוא עלול להודות במעשה" (עמ' 463 ש' 25-24).
הסיבה לכך נובעת, לסברתו, מאחר ו"היכולת שלו (של הנאשם - צ"ס) להחזיק מידע פנימי, נראית לי מוגבלת, לעומת אדם אחר" (עמ' 463 ש' 31).
קביעתו של פרופ' לוי (עמ' 478 ש' 7-4), אותה מאמץ הסניגור המלומד בסיכומיו, לפיה, אם הודאת הנאשם הינה נכונה, הוא לא היה מצפה שיודה, ייסוג ושוב יודה, אלא יצעד ביתר מהירות וקוהרנטיות לעבר דבקותו בהודאתו, לא רק שאיננה קביעה מוחלטת, אלא היא תאורטית בלבד, כפי שהוא עצמו התנסח, ואף איננה עומדת במבחן המשפטי שנקבע בד"נ 3801/91 הנ"ל, עמ' 499 מול אותיות השוליים ה'- ז', כפי שצוטט לעיל, שעיקריה, הודאה בשלבים, כתופעה מקובלת ומוכרת בקרב נאשמים המחליטים להודות בעבירה שביצעו.
משקל ההודאות: סיכום ביניים
18.   המתווה הכללי של התוודות הנאשם בפני המדובב, הינה מערכת ראיות עצמאית העומדת לחלוטין בפני עצמה, ומכילה נטיות או הדגשים מסויימים, שניתן למצוא לה מקבילים - אמנם לא תמיד מובלטים באותה מידה - במתווה הכללי הנוסף, העצמאי כשלעצמו, המצוי במערכת ההודאות המאוחרת של הנאשם בפני החוקרים - הן בכתב והן בעל-פה, הן על פי דו"חות זכרון דברים והן על פי הודעות כתובות ומוקלטות - ובבית המשפט, בפני שופטת המעצרים (נ/3).
בנטיות, בתדמית ובהדגשים משותפים אלה, אין זה הכרחי, אך בהחלט מותר ואפשרי, כמדומה, לראות את המאפיינים או הסימפטומים של הכוון הכולל, של ההנעה הפנימית, של אותה אמת פנימית בהודאות הנאשם, לא רק מפני שהם בולטים לעיין, אלא גם מפני שהם נראים לי קשורים זה בזה, אך לא תמיד הקשר הוא בעל אופי סיבתי גלוי. ללא ספק קיים בין כל המבנים של ההתוודויות מגע פנימי, היוצר בריח מקשר.
אמת, אף כי אין זה הכרחי, הרי חיפוש עיקש ונחרץ אחר מובן ומשמעות, מתבטא בבניית רצף של ארועים, רצף של ראיות, כמעין דמות בתוך דמות. גם אם מצאנו בשלב מתן ההודאות והשחזורים, שהן עצמן מאבדות לפתע כוון, תועות סחור סחור במרחב החיצוני והפנימי שהוא לעיתים, כשלעצמו, יכול להשמע אולי בלתי הגיוני על פי אמות המידה של האדם הסביר, כגון: מקום ההצבעה הראשון בסמוך לתעלה ולגישרון, החשוף לעין כל כמקום השלכת הגופה (עדיין בשלב בו הודאתו היתה בלתי מלאה), וכן; צורת ואופן החניקה תוך כדי נסיעה (אף כי על פי חוות דעת הפאתולוג ד"ר י. היס, ת/78, ובניגוד לחוות דעת ד"ר רוגוב, נ/62 -- אם כי לא באופן נחרץ וגורף -- זה בהחלט אפשרי, בהתחשב בנסיבות יוצאות הדופן, שלא באו לידי ביטוי בחוות דעת ד"ר רוגוב, בכך שהנערה נאנסה באכזריות ובברוטאליות בסמוך לפני כן, כפי שהנאשם עצמו הודה בשלבים מאוחרים יותר בחקירתו), וכן; אופן הבאת הנעדרת לאתר הזבל כשהיא ישובה על המושב הסמוך לנהג (אף כי בשל העלטה המוחלטת באתר, אין לשלול אפשרות זו מניה וביה), וכד' -- הרי גם אז, ואפילו חלק קטן מגרסתו יישמע לנו בלתי הגיוני, הרי עצם חיבורן של כלל ההודאות ברצף, מאפשר ללקטן לכלל אחדות ולהעניק להן את החיות והאותנטיות.
--- סוף עמוד  178 ---
במינוח מעין פסיכולוגי - ואני אינני פסיכולוג - ניתן לציין תחום זה של התוודותו בפני המדובב כתחומו האינטימי של הנאשם, אשר גיבש את זהותו הייחודית בפניו וקבע במהלך ימים רבים של שהות משותפת עמו בתא המעצר את מסכת הקשיים עם העולם המקיף אותו באותה עת.
אכן, יחסי הכוחות ביניהם, כללו מימד דינמי של היזקקות והיתה בהודאה זו, שלא היו בה אלמנטים מדריכים מטעם המדובב, מעין מהלך על חבל דק המתוח על פני צירוף של תקווה ואמונה מבחינתו לקבלת סיוע מהמדובב, מחד גיסא, וספקנות לגבי עתידו, מאידך גיסא, אך אין לי כל ספק שהנאשם ידע להזהר מפני הסכנה האורבת לפתחו, וכאן אולי מונח אף המפתח לנסיגותיו התכופות מהודאתו בפניו.
כוחות המשיכה למדובב והדחייה הימנו, שהנאשם היה נתון בהם, נהירים לי, ואלה גם אלה כלל אינם פוגמים במשקל ההודאה בכללותה.
ונשוב ונדגיש; שלושה סוגי ההתוודויות - בפני המדובב, בפני חוקריו ובפני שופט המעצרים - קיימים כיישויות ראייתיות נפרדות ועצמאיות וכך יש להתייחס אליהן. אף אם ניתן - תיאורטית, או אפילו מעשית - כפי שניסה בשלב הסיכומים לעשות זאת הסניגור המלומד, כשהכתיב את נורמת קריאת הטקסטים הכתובים באמרות ובתמלילים הרבים, וביקשנו להכריע לעבר הנמכת מערכת התוודויות אחת - זו שבפני המדובב, או זו שבפני חוקריו - הרי גם אז היא נותרת, גם אם משקלה אולי פחות, אך בכל מקרה היא איננה מאיינת כתוצאה נגזרת ואוטומטית את רעותה, מערכת ההתוודות האחרת.
המרכיב הנפרד והעצמאי של התוודות הנאשם בפני שופטת המעצרים (נ/3), לבד מציטוט הפרוטוקול, כמעט ולא העסיק את הסניגור המלומד בסיכומיו, וטעמיו לכך שמורים עמו.
כמה חשובים לנו הלפידים הבוערים של חושינו כדי להאיר את הערפול, את הבלבול, את חוסר ההגיון לעיתים, שבהם מופיעה לפנינו התוודותו של הנאשם בפני המדובב מחד גיסא, ובפני חוקריו, מאידך גיסא, כדי שאותם לפידים בוערים ינווטו אותנו, יסמנו לנו, יארגנו לנו, ימפו לנו את הכוון הנכון לעבר אותה אמת פנימית שבהודאות אלה.
ההתוודות בפני שופטת המעצרים היתה קצרה, ברורה וחד-משמעית.
גם אם נקבל את גרסת הסניגוריה, כי במהלך החקירה היו לנאשם מעט שעות חסד, והוא לא יכול היה לשמור על צלמו האמיתי ולהיות נחרץ בהכחשתו בעולם של חוקרים רבים הסובבים אותו, אשר תהילת הצלחתם הינה לא יותר מאשר סיכום כל הטעויות שנטוו מסביב לנאשם, הרי טעמים אלה אינם מושקעים ומוטבעים כלל במהלך שהותו לפני כן, וגם לאחר מכן, עם המדובב.
התוודויות הנאשם בפני המדובב, אשר האקראיות של פגישתם היא בבחינת ההדק המחולל (ואולי מבחינתו - מחלל) את כל משמעות חייו, אינן בבחינת בליל של הזיות, כדי שיתבשם בהן המדובב ממראות או מתיאורים נעלמים שמתאר בפניו הנאשם.
אלה הן אסופה הכוללת תיאור מגוון, חוזר ומצטבר של דברי מציאות המשולבים אולי בתוך קטעים דמויי מציאות, בשל הניגוד בין הידוע והמוכר לבלתי ידוע ולבלתי מוכר היוצר אצלו מתח פנימי, שהוא בסופו של דבר מתח בין רמות שונות של ציפיות ותקוות מהמדובב, מחד גיסא, ושל חשש ממשי חוזר, אולי, מפני המדובב, מפני האימה, מפני העתיד החשוך, כמבואר לעיל, מאידך גיסא.
עליות ומורדות במצב רוחו משולבים ומצורפים באותן שיחות, אך אלו אינם מעלים מן השאול או מנבכי התודעה של הנאשם דברי מציאות שקריים בכללותם. אותם עליות ומורדות אינם פוגעים בקוהרנטיות הסגנונית והתוכנית של אותן התוודויות.
גם אם היה בהן לעיתים מן הסתום והבלתי סביר, גם אם היתה בהן לעתים חזרה מן ההודאה, נדרשתי למלא את הפערים שבין השיטין כדי לגלות, שאותו טון יבש ומתוח של הנאשם המשוחח עם המדובב, אינו מאבד את כוחו, וההוויה האמיתית שבדבריו, אף כי בינות מילותיו ניתן לחוש
--- סוף עמוד  179 ---
בתודעה נפחדת וזהירה, הרי זו לא יצרה אצלי את הרושם כי נוצר בפנינו עיוות אנושי ממשי כלפי הנאשם.
הסניגור המלומד, בהתייחסו להודאת הנאשם בפני חוקרי המשטרה, לא עקף במודע מעקשים ורדידויות בכל הנוגע לאמינות ועומק ולא ניסה לטשטש או להסוות שלד ראייתי גולמי שקיים כנגד הנאשם.
הוא פרש בפנינו את הבעייתיות על אותה שלמות תוכנית בלתי מושלמת, בצורה סכמטית ומפורטת, בה מצויות חידות שטרם פוענחו. מה שנקרא "אמת פנימית" על פי היומרה המשטרתית, יש בה - כך סבור הסניגור המלומד - תסמונת מדאיגה לאובדן מוחלט של הנאשם, לכאוס מוחלט בהבנת מצבו, להסחפות קצרת רואי שלו אחרי תיאור ביצוע מעשים דמיוניים ופנטזיוניים מבחינתו, ומה הוא עושה בכל מחיר להשתתף בהילולה הכללית של חוקרי המשטרה?
הוא מתפשר - כך מסיק הסניגור המלומד - על דלותו ועליבות מבעו, ובדרכו האובדת הוא פורק מעל עצמו כל עול של אחריות למילה הנאמרת מפיו ומנסה ל"מכור" לחוקרים אמירה רדודה.
אך חשיפת כל רצף לשונו של הנאשם לקריאה ולהאזנה דרוכה, להתבוננות קרובה, כשהוא משחזר את מעשיו ומדריך אף בנוכחות קציני משטרה וצלמים את הטרקטור החופר באתר דודאים, לרבות חשיפת מערכת אנושית ואישית מורכבת של הנאשם, התמצתה בסופו של דבר לא בהשתוללות הדמיון, אלא בתבנית ובעלילה אמיתיים.
הסניגור המלומד יכול אמנם לבור לו מדברי הנאשם את הנוח לו בלבד, אך הוא אינו יכול לערוך רדוקציה בכתוב ולקבל עקב כך עיבוד במקום חוויה אותנטית. לא ניתן להתעלם מהודאתו החד משמעית של הנאשם, כאשר הרוח המנשבת מדבריו היא אותה רוח של השלמה; השלמת אדם עם טבעו האנושי, קבלתו את המציאות האמיתית כמות שהיא.
כך בפני המדובב; כך בפני החוקרים; כך בפני שופטת המעצרים; הודאתו בתוספת הבעת צערו בכגון: "איזה טעות עשיתי, מגיע לי למות על מה שעשיתי", "מגיע לי למות על הטעות שעשיתי שלא קברתי את עצמי במקומה", "לא מגיע לי הכבוד שאתם נותנים לי, תנו לי מכות" (נ/41, וכן עמוד 158 שורה 7 לפרוטוקול) ועוד כיו"ב, הינה אמירה הממזגת באופן מושלם חומרים חווייתיים רגשיים ואמיתיים.
ויודגש; בהתוודות הנאשם, כמתואר לעיל, שנעשתה בפני החוקרים דידי ודהן, היה איזכור בפעם הראשונה, כי הוא למעשה קבר את הנעדרת, ודבריו אלו נאמרו בסמוך להודאתו בפני שופטת המעצרים, כי הוא אכן הוא האיש שרצח את הנערה. משכך היו פני הדברים, אין ספק, כי לאחר ששמעו החוקרים מהנאשם שהוא קבר את הנעדרת, קם החשד הכבד ביתר שאת שהנעדרת אכן קבורה באתר הזבל דודאים, מקום עבודתו של הנאשם.
אם כן, לכל מתווה ומתווה של מערכת ההודאות - בפני המדובב לחוד, בפני החוקרים (בכתב, בהקלטה ובעל פה על פי דו"חות זכרון דברים) לחוד, ואף בפני שופטת המעצרים לחוד - קיימים רצף של מצבי צפייה שונים. בכל פרק נפרד קיימת התרשמות והתבוננות מוגדרת, כאשר כל מבט מצטרף יחד ויוצר לבסוף תמונה כוללת.
הסתכלותי, התרשמותי וחיפושי אחר מבחנן הפנימי של אותן הודאות, הינה התרשמות עמוסת מחשבה המנסה לשאוב לתוכה את כלל הנתונים המורכבים, לא רק מתוך הטקסט, אלא אף ובעיקר מתוך מראות ממשיים שניגלו לעיני במהלך השחזורים, ובהקשר ספציפי זה אדון, בין השאר, בהרחבה, בפרק הבא.
כשופטים, חייבים אנו להתבונן ולבחון את מכלול הראיות. אך מעל ומעבר לכך, עלינו להתבונן היטב בנאשם בבית המשפט (במהלך עדותו), ואף מחוצה לו; במהלך מעצרו, בשעת חקירותיו, ובעת הארכת מעצרו.
--- סוף עמוד  180 ---
העיין, האוזן והלב משמשים לנו את המתווך האמיתי בין מה שראינו לבין מה שהסקנו. אין כל ספק, שאם נסדקת ההתרשמות היציבה, גם המציאות החיצונית מאבדת כל קוהרנטיות ואז אמרות הנאשם נעשות חלולות יותר, מעין ציטוט של דברים, אך לא דברי אמת.
אך בענייננו, לסברתי, לא התערערה האמת הפנימית שבהודאות הנאשם.
בהמשך, וכחלק בלתי נפרד מסיכום פרק זה שבמשפט, במסגרת ההכרעה המוטלת עלי, ובשל החשיבות המרובה שיש לכך לענייננו, ראוי, כאן ועתה, להתייחס ספציפית למשקלו הראייתי של הדו"ח שערך ראש הצח"מ, סנ"צ אביקסיס (ת/60). מייד לאחר שהוצא הנאשם משהותו בצוותא בתא המעצר עם המדובב, לאחר שהמדובב הכריז באוזני אנשי המשטרה בסמוך לפני כן את מילת הקוד "אקמול", שמשמעותה היתה, כמבואר לעיל, כי הנאשם הודה בפניו בבצוע העבירה המיוחסת לו, הוזעק סנ"צ סנ"צ אביקסיס לתחנת משטרת אופקים. היה זה בסמוך לשעה 22:30 וסנ"צ אביקסיס שוחח עם הנאשם, אשר הודה אף בפניו, לראשונה, בבצוע העבירות המיוחסות לו (עמ' 101 ש' 10-6).
השיחה בין שניהם לא הוקלטה, שכן, לדברי סנ"צ אביקסיס, מכשיר הטייפ שהיה ברשותו היה מכשיר אזרחי מושאל והוא, למצער, לא פעל באותו זמן.
סנ"צ אביקסיס רשם דו"ח מפורט על אותה שיחת התוודות (ת/60), בה תיאר כיצד לאחר כחצי שעה של ישיבה משותפת במועדון תחנת המשטרה באופקים, "ראיתי שיש פיצוץ של תחילת הודאה, פניתי שוב אליו ואמרתי, רק אמת". בהמשך השיחה בין שניהם, תיאר בפניו הנאשם, כי הבחין בנעדרת בצומת אופקים, כשבידה שקית, ולאחר שעלתה עימו בטרמפ לכיוון באר שבע, נסעו יחדיו, ובהגיעם למשמר הנגב, פנה לעבר חורשה, נכנס לתוכה, ושם, לאחר שהיא הורידה את מכנסיה, קיים עימה יחסי מין. מאוחר יותר, כשהבין שעשה טעות, החל לפחוד, וכתוצאה מכך הרביץ לה, נתן לה שתי סטירות, חנק אותה דחף אותה החוצה ממכוניתו ונסע.
ב"כ הנאשם מבקשנו בסיכומיו, שלא ליחס כל אמון לרשום בדו"ח בלתי מוקלט זה. בנוסף - כך טוען הסניגור המלומד במפורש או במשתמע - בעת שהותם של הנאשם וסנ"צ אביקסיס ביחידות במועדון התחנה, אשר במהלך אותה שיחה שורטטה אף זירת העבירה (ת/14), היתה זו כנראה הפעם הראשונה בה החדירו לנאשם, במודע או שלא במודע, את אותה קונספציה מוטעית לפיו הוא הוא האדם שביצע את האונס והרצח, וכעניין נגזר מכך מוזכר בדו"ח, בפעם הראשונה והאחרונה בחקירה, צומת אופקים, כמקום בו אסף הנאשם את הנעדרת.
לפיכך - כך גורס הסניגור המלומד - מעט מאוחר יותר, כאשר נגבית מהנאשם הודאה מוקלטת על ידי החוקר עזריה, יודע כבר הנאשם לדקלם, פחות או יותר, את מה שציפו ממנו אנשי המשטרה שיאמר, למעט איזכור צומת אופקים, אשר במקומו מוזכר בהמשך על ידי הנאשם צומת גילת, ולצומת אופקים אין יותר זכר בדבריו.
לאחר ששקלתי ובדקתי את טענות הסניגור בהקשר ספציפי זה, בקפידה ובאחריות, במלוא הזהירות הנדרשת, לאור העובדה כי שיחתם לא הוקלטה, אני קובע החלטית וללא היסוס או ספק, כי יש לייחס לדו"ח הנ"ל, כמו גם לגרסת סנ"צ אביקסיס בכללותה, את מלוא האמון.
אבהיר להלן את מסקנתי:
על פי יומן ההקלטות מס' 9 (מוצג נ/12 ב'), עמ' 5, ש' 8 מלמעלה, אנו למדים, כי בשעה 22:00 מופסקת הקלטת השיחה בין המדובב לנאשם (קלטת מס' 4, צד A, מתאריך 22/6/93), בסמוך לאחר קריאת מילת הקוד "אקמול" על ידי המדובב.
על השעה 22:00, אנו למדים גם מתוכן התמליל ת/23 של קלטת מס' 4 (ת/28 ב'). על פי האמור בעמ' 1 לתמליל, מס' סד' 36, שואל המדובב את השוטר, מהי השעה, והלה משיב לו ש"השעה עשר".
--- סוף עמוד  181 ---
סנ"צ אביקסיס מגיע לתחנה בסביבות השעה 22:30 ומקבל מידע ראשוני מן החוקרים. אמרתו הראשונה של הנאשם בה הודה לראשונה בהודאה כתובה ומוקלטת נכתבה בשעה 00:40 (ת/56).
מדוע יבקש סנ"צ אביקסיס מהחוקר הזוטר עזריה לגבות מהנאשם עדות מייד בסמוך לאחר שיחתם הנ"ל, אם הנאשם, בפועל, לא הודה בפניו, כפי שטוען הסניגור המלומד ?
אינני סבור גם כי הנאשם, בפרק זמן כה קצר יחסית הצליח לינוק, כמו שואב ענק, פרטי פרטים של הארוע ולאמצם. מדוע, דרך משל, שסנ"צ אביקסיס "ידריך" הנאשם דווקא לעבר החורשה בה שוחזר האונס?
אין אף כל תימוכין בחומר הראיות, לא מפי הנאשם עצמו ולא מפי מקור עצמאי אחר, כי סנ"צ אביקסיס, או מאן דהוא אחר, הדריך או הרעיף על הנאשם בשיחה הראשונה שלהם במועדון התחנה מידע כוזב למכביר על מנת שיאמצנו בהמשך, מה גם שההודאה בשלב הראשון היתה חלקית בלבד ולקויה בחסר.
ואולם, אם נחזור לרגע לאיזכור צומת אופקים כמקום בו אסף הנאשם את הנעדרת, כרשום בדו"ח ת/60 - ודרך האזכור החד-פעמי הנ"ל של צומת אופקים אך ורק בדו"ח זה, מנסה הסניגור המלומד ללמוד על משקלו המופחת של דו"ח ת/60 בכללותו, ומבקשנו, גם בשל כך, להתייחס אליו בזהירות - הרי לאחר בחינת ראייה נוספת, כפי שיובהר להלן, נחה דעתי, כי הנאשם, מטעמיו הוא, אכן אמר זאת לסנ"צ אביקסיס, ולא היתה זו הדרכה מטעם קצין אח"ק, רק בשל כך שידע שהנעדרת נראתה לאחרונה עומדת וממתינה לטרמפ בצומת אופקים.
אבהיר ביתר פירוט את דברי:
האזנה לקלטת נ/24, שזו היציאה הראשונה לאתר דודאים בתאריך 23.6.94, מלמדת, כי במהלך הנסיעה המשותפת ברכב המשטרתי לכיוון האתר התנהלה שיחה ברכב המשטרתי הנוסע, ושיחה זו הוקלטה.
בעמוד 8 לתמליל השיחה נ/24, מס' סד' 4250, בהגיע הרכב המשטרתי לצומת אופקים, זמן קצר ביותר לאחר תחילת נסיעתם, נשמע סנ"צ אביקסיס שואל את הנאשם:
"מאיפה לקחת אותה סלימאן? סיפרת לי בהתחלה מפה", והנאשם, בתגובה, משיב על כך בשלילה:
"לא, מצומת גילת". תשובה זו של הנאשם מפתיעה את סנ"צ אביקסיס, ולכן הוא פונה שנית אל הנאשם כדי לוודא אם אכן מתכוון הלה לצומת גילת:
"בטוח מגילת?" והנאשם משיב: "בטוח".
בתגובה לתשובתו הנחרצת הנ"ל של הנאשם, פונה אליו סנ"צ אביקסיס, ושואלו בתמיהה את השאלה הרלוונטית ביותר מבחינתנו:
"למה אמרת לי בהתחלה מפה (צומת אופקים - צ"ס)?" והנאשם משיב לו:
"התכוונתי מגילת" (מס' סד' 4259). לסברתי, השאלה האחרונה של סנ"צ אבוקסיס ותשובת הנאשם, כמצוטט לעיל, מעידות מניה וביה, כי אכן עוד קודם לכן, בשלב מוקדם יותר של החקירה, אכן ציין הנאשם בפניו את צומת אופקים ולא את צומת גילת - כפי שנרשם בדו"ח ת/60.
מידה זהה של מהימנות רבה יש, לסברתי, לייחס גם לדו"חות נוספים של אנשי צוות החקירה, שנכתבו בשלבים שונים של החקירה, לאחר שהנאשם הודה בפניהם בע"פ, כגון: נ/22 מתאריך 23.6.1993, מפי הקצין עמר, המתאר בו את כעסו של סנ"צ אביקסיס המופנה
--- סוף עמוד  182 ---
כלפי הנאשם, בגין כך שהטעה את חוקריו לגבי מקום השלכת הגופה, ובמהלך אותה שיחה, בנוכחות איש צוות א"יתן (צוות איתור נעדרים) הודיע להם הנאשם, "טוב בואו נלך, ואמר לנסוע למזבלת דודאים"; כך גם לגבי הדו"ח נ/41, שנכתב בתאריך 23.6.1993 על ידי סמ"ש אליעזר דהן, שליווה את הנאשם לדיון בעניין הארכת מעצרו, ובמהלך נסיעתם לבית המשפט, "סיפר לנו החשוד שהוא אנס אותה בחורשה ורצח אותה בחניקה וכן זרק אותה"; כך גם לגבי דו"ח זכרון דברים נ/46, שנרשם באותו הקשר על ידי רס"ר דידי; כך גם לגבי דו"ח זכרון דברים נ/7, שנערך על ידי החוקר רס"מ נחמני בתאריך 24.6.1993, ולפיו, בעת שהוא התבקש להוציא את הנאשם כדי שיצביע להם על המקום בו רכש לעצמו באותו יום משקאות חריפים (עובדה שלא נתאשרה מאוחר יותר בבדיקה שנערכה בחנות המשקאות "סוף סוף פיצה", אך הנאשם, מאידך, במהלך השחזור המוסרט, 5 ימים מאוחר יותר, הבהיר, כי הוא נוהג להחזיק דרך קבע ברכבו שתייה חריפה מסוג וודקה), הביע הנאשם את חרטתו על מעשיו וטען, כי "אני מצטער על הקורבן, אם זו היתה אשתי, אנשים היו אומרים, עשתה לו בעיות והרג אותה, אבל פה זו בחורה, סתם הרגתי אותה" (עמוד 1 שורות 18-16).
ובהמשך דבריו, לאחר שהבהיר, כי אך ורק בשל הפחד שתקף אותו לא הוביל את השוטרים בפעם הראשונה למקום הנכון בו הושלכה הגופה, הוא מוסיף ואומר, "הלוואי, במקום לשתות את השתייה החריפה הייתי שותה רעל, והייתי זורק את עצמי במקומה לזבל" (עמוד 2 שורות 16-14); כך גם בדו"ח נ/4 מתאריך 28.6.1993, שנרשם על ידי פקד עמר, כאשר במהלך שיחה שהתנהלה בין סנ"צ אביקסיס לנאשם, "אלברט (אביקסיס - צ"ס) התחנן ודיבר אל מצפונו של החשוד (כשביקש ממנו לחשוף בפניו את מקום המצא הגופה, על מנת לאפשר לבני משפחתה להביאה לקבורה - צ"ס), והחשוד התחיל לבכות ואמר כואב לי ... הראינו לחשוד תמונות, שיקופיות של האתר שצולמו בתאריך 10.6.1993, החשוד.....
הסביר מיקום שבו אמורה להיות הגופה ... יצאנו ... לכיוון האתר, בדרך הוא הצביע על הטרמפיאדה, על הדרך בה נסע, וסיפר על האונס, על ההתנגדות, על החורשה וכן על מהלך ההשתלשלויות ... והוביל אותנו למקום שלדבריו שם אותה ... החשוד כל פעם בכה בכי קולני ... ואמר שלא נגיד לעו"ד שלו, שהוא בא איתנו וסיפר הכל מרצונו."
ועוד אשוב ואסכם את נושא משקל ההודאות גם בהמשך, בפרק המסקנות הסופיות.
פרק שלישי: מבחן חיצוני - "דבר מה" נוסף פלוס, "סיוע" מינוס.
19.   פתח דבר אעבור עתה לדון בבדיקת המבחן החיצוני, היינו בדיקת קיומו של "דבר מה" נוסף.
אמנם, מוכר לנו הכלל בפסיקה, כי "ככל שמשקלה העצמי של ההודאה הוא גדול יותר, כן קטן הצורך להיזקק למבחן החיצוני של ה'דבר מה'" (ע.פ. 744,715/78 פד"י ל"ג (236 ,228 (3), אך לסברתי בתיק כגון זה, בו לא נמצאה גופת הנעדרת, שונים הם פני הדברים.
אף כי ה"דבר מה" גם אינו חייב עפ"י הפסיקה המוכרת להשתרע לאורך כל הגיזרה השנוייה במחלוקת, ודי אם הוא יתייחס לנקודות ממשיות הנוגעות לגיזרה זו, הרי "נדרשת מהקטגוריה מידה גדולה יותר של ראיה התומכת באמיתות ההודאה, כאשר אין בידה להוכיח, בראייה אחרת שהעבירה בכלל נעברה...." (ע"פ 262/65 כלדון עזאם נ' היועמ"ש, פ"ד יט (499 ,497 (3, מפי כב' השופט (כתוארו אז) זוסמן ז"ל).
לדעתי, בנסיבות העניין, על אף משקלן הרב של הודאות הנאשם,ו"על אף שאין צורך בראיות ממין הסיוע הטכני.... וכל מה שנדרש הוא: בדיקת דברי ההודאה לאור הנסיבות שבעניין...." (ע"פ 85/56 ותד וסוטי נ' היועמ"ש, פד"י י' 937 ,935, וכן; ע"פ 202/56 פרקש נ'
היועמ"ש פד"י י"א 684 ,677), הרי צריך ה"דבר מה" להיות, בנסיבות כה יוצאות דופן (כשהטענה המרכזית נסובה אך כנגד משקל ההודאות בהתחשב באישיות הנאשם, כמבואר לעיל), מהותי יותר, ואולי אף להתקרב בכל זאת - אם כי עפ"י ההלכה הקיימת, אין זה נדרש - לכלל סיוע של ממש - בבחינת "דבר מה נוסף" פלוס, "סיוע" מינוס - כדי למנוע אפשרות של טעות משפטית (ע"פ 614 ,556/80 פד"י ל"ז (169 (3 הנ"ל).
את אותו "דבר מה" נוסף פלוס, או "סיוע" מינוס ניתן למצוא באלה:
--- סוף עמוד  183 ---
20.   השוואת ההודאה המלאה עם הנסיבות החיצוניות המצביעה על כך שרק מי שנטל חלק בעבירה יכול לדעת ולמסור פרטים כפי שנמסרו.
הנאשם, כמבואר לעיל, ציין במהלך שיחזור האונס בחורשה, כמו גם בשיחזור הראשון מתאריך 23.6.1993, כי התעלה וערימת החול הנמצאת במקום והנראית היטב בפרטי השחזור, לא היתה קיימת בעת שביצע את העבירה. ("לא היה אספלט, כורכר, לא היתה חפירה", ת/15א' עמ' 4).
ואכן, למדנו מפי העד מאיר נחום, העובד במקורות כמפעיל ציוד טכני, כי הוא שביצע את חפירת התעלה הנמצאת מזרחה לאשל הנשיא והמצולמת בתצלום מס' 5 שבמוצג ת/6 (זו התעלה עליה הצביע הנאשם - צ.ס.). לדבריו, הוא חפר את התעלה הנ"ל לא לפני תאריך 10.6.1993, אלא רק כשבוע לאחר מכן.
כלי החפירה שבו עבד, מחפר (בגר), נותר בנקודה בה הסתיימה העבודה באותו יום, ולידו הוצב דרך קבע שומר.
העד עמד על כך שסייר בחורשה בה בוצע, אליבא דגרסת הנאשם, מעשה האונס, רק כשבוע לאחר תאריך 10.6.1993 ולא לפני כן, ובתאריך 10.6.1993 חנה המחפר במרחק של כ-500 מ' מאותה חורשה. שתי הודעות העד במשטרה הוגשו וסומנו כמוצגים ת/49 ות/50.
21. מראית התנהגותו המוסרטת של הנאשם בעת שחזור שלבי שני הפשעים, כאשר הוא ידע להוביל החוקרים למקום ביצוע האונס והרצח ולשחזר את שלבי ביצועם.
מוכרת קביעתו של זיגמונד פרויד, על כי יש בנמצא עבריינים הכמהים לבוא על עונשם ואין להסכים מראש לטענה המוכרת, כי טבעו של אדם, שהוא נוטה שלא להפליל את עצמו.
(1957) (Jones, "The life and work of Sigmond Froid" 233). רבים המה האנשים, המבקשים לעצמם דרך להשתחרר ממתח נפשי ומצפוני, באמצעות הודאה במעשה פשע שביצעו, ובשל כך מוסרים הם לחוקריהם הודאה מלאה ומפורטת. כל זאת בלא שיופעל עליהם כל לחץ על ידי חוקרי המשטרה.
ואכן, צפייה בשני השחזורים, ובמיוחד בשיחזור השני, הוא שיחזור האונס (קלטת ת/8 + תמליל ת/10), שבוצע בעזרת מכונית מדגם "סובארו" זהה לזו של הנאשם ובצירוף בובה (בתור הנאנסת) מאפשרת קבלת מימד קונקרטי - ממשי של הנאשם, כאשר מייד בתחילתו הוא נראה מוליך את החוקר נחמני מקצה אחד של החורשה אל הקצה השני שלה, מרחק הליכה רב יחסית.
כאן קמה ומזדקרת לה מיד השאלה, מדוע זה יוליך הנאשם את החוקר עד בסמוך לקצה השני של החורשה? הדעת נותנת, כי אם לא אנס את הנעדרת ולא שהה עמה כלל במקום זה, סביר בעיני שהיה ממהר להצביע על המקום הראשון בחורשה שאליו הגיע בצוותא עם השוטרים, מבלי צורך להובילם רגלית כיברת דרך ארוכה יחסית דווקא עד למקום מסוים ומוגדר, מרוחק יחסית.
זה ועוד זה. במהלך צעידתו על השביל בחורשה, ובעודו מבחין בתעלה שנחפרה במקום, מצא צורך לציין מייד, כפי שעשה גם בשיחזור הראשון, כי ביום ביצוע האונס, אותה חפירה כלל לא היתה במקום.
עובדה זו אכן מתאשרת על ידי העד שחפר את התעלה במקום (ולנושא זה התייחסתי לעיל בנפרד).
ובנוסף; במהלך השיחזור נראה ונשמע הנאשם בבירור כיצד טוען הוא בפני חוקריו, שיהיה לו מאוד קשה לשחזר את האירוע והוא בוודאי יחוש עקב כך בושה.
--- סוף עמוד  184 ---
מידת ההגיון מחייבת לסבור, כי תחושות דוגמת אלה עליהן דיבר הנאשם לא היו פוקדות אדם רגיל אילו שיחזר מעשה אותו כלל לא ביצע, ואין לו כל מעורבות רגשית כלפיו.
זה ועוד זה. במהלך השיחזור, נשמע לפתע קול של טרקטור. רעש זה הפריע מאוד לנאשם. קשה להניח, שאם פיברק הנאשם שיחזור של מעשה אונס אותו כלל לא ביצע, היה חש את אותה תחושת בושה, ורעש הטרקטור היה אכן מפריע לו להמשיך לשחזר.
ובנוסף; בשלב מסוים של השיחזור, נצפה הנאשם כשהוא רוכן עם גופו קדימה כתוצאה מכאבים שחש, וכשהתבקש להבהיר את פשר כאביו, טען, כי מהלך השיחזור והזכרונות שפוקדים אותו עקב כך הם המהווים את עילת הכאב.
בשלב זה, בסמוך לאחר תחושת הכאב שפקדה אותו, הוא נצפה כשהוא מוליך רגלית את חוקריו למקום המדוייק בו חנה, לדבריו, רכבו במהלך ביצוע האונס, כשהוא מורה להם: "עוד, עוד".
לשון אחרת; התקדמו קדימה יותר עם רכב הסובארו (מושא השיחזור - צ"ס) לעבר המקום המדוייק בו חנה הרכב בעת ביצוע עבירת האונס.
לאחר הנחת הבובה על מושב הרכב הקדמי, מקום בו ישבה, אליבא דגרסת הנאשם, הנעדרת, הוא נצפה כשהוא סוגר את חלון הרכב ומכה שוב על חטא: "הייתי שתוי, שתיתי וודקה. תמיד יש לי באוטו. שתיתי בערך חצי בקבוק".
ואכן, כבר בשיחזור הראשון (ת/15 א') הבהיר הנאשם (עמוד 7), כי ביצע את המעשה מאחר ו"הייתי מסטול לגמרי".
מה משמיעה לנו אמירה זו בדבר השתייה החריפה ששתה אותו ערב, אם לא הסבר למצבו עובר לביצוע המעשה? וכבר דנתי לעיל בנושא השתייה החריפה, כאשר ניתחתי את תמליל ההודאה שלו בפני החוקר עזריה, כשביקש במהלך אותה חקירה לאפשר לו להשתחרר כדי למכור את מכוניתו - מקור כל הרע מבחינתו.
במהלך המשפט, כשהבין כבר הנאשם את משמעות דבריו, חזר בו בעדותו מאמירתו הנ"ל וטען:
"לשאלתך, האם היה קורה שנשארה לי חצי פחית באוטו אני משיב לא. אף פעם לא נשאר לי חצי בקבוק או חצי פחית" (עמ' 392, ש' 13-12).
ובנוסף; מה חשיבות מצא לו הנאשם לציין את עובדת סגירת החלון?
סבורני, שאם היה זה שיחזור מפוברק, לא היה הנאשם מוצא לנכון להקפיד דווקא על סגירת החלון, כדי למנוע, או אולי לנסות לצמצם עד למינימום, את האפשרות לשמוע זעקות לעזרה.
בשלב זה של השיחזור, הוא נצפה שוב כשהוא נתקף בתחושה רעה מאוד בעודו יושב בתוך רכב הסובארו ומשחזר את מעשיו.
בהמשך, כשהוא משחזר את מהלך קיום יחסי המין באמצעות ה"בובה", מבהיר הנאשם כיצד הפשילה הנעדרת את מכנסיה, לא לגמרי, אלא רק עד לברכיים. הוא הרים את רגליה כלפי מעלה, וכך הצליח לחדור אל פנים גופה.
אין חולק, כי הנעדרת, לבשה מכנסיים באותו ערב, ועל מנת להצליח לקיים עמה יחסי מין בתוך הרכב, בעוד מכנסיה מופשלים רק עד לברכיים, זו אכן היתה הדרך היחידה האפשרית.
כשלעצמי, לאחר צפייה חוזרת ונישנית בסרט השיחזור, אין לי כל ספק שבאותה עת פקדו אותו זכרונות אמיתיים מאותו ערב מזוויע ואלה התקשרו להווייה שהיוותה את הגורם העיקרי לתחושתו הרעה.
--- סוף עמוד  185 ---
תימוכין לכך, ניתן למצוא אף בדברי פרופ' לוי עצמו, כשציין בעדותו בביהמ"ש כי:
"חוות דעתי מתייחסת למידע שהובא בפני (ההדגשה שלי - צ"ס) לגבי הנאשם" (עמ' 454 ש' 30-31).
בענייננו, לא למדתי מחוות דעתו של פרופ' לוי, (להבדיל מחקירתו בביהמ"ש), מה היה משכנעו לקבוע כי המדובר בהודאת אמת.
בביהמ"ש ניסה המומחה להבהיר, שהיה מצפה במקרה זה, "שהוא (הנאשם -צ"ס) לא יוכל לעצור את סיפור המעשה מרגע שהתחיל לדבר..... הייתי מצפה אחרי תחילת מסירת ההודאה לשטף" (עמ' 475 ש' 31 - עמ' 476 ש' 6).
לסברתי, באופן כללי, מרגע שהחליט הנאשם להודות בפני חוקרי המשטרה, ניתן להתרשם שהנאשם אכן כמעט ולא עצר את סיפור המעשה, הודה ושיחזר בשטף, וגם אם הטעה בתחילה את חוקריו בעניין מקום המצא הגופה (גשרון), הרי מייד עם חזרתו לתא המעצר, ועוד בטרם יצא לשחזור הראשון הנ"ל, כבר סיפר למדובב, כמבואר וכמפורט לעיל, כי הטעה את חוקריו בהקשר זה. ואמנם, מעט מאוחר יותר חזר בו והודה הודאה מלאה ובשטף כיצד אנס, רצח והשליך הגופה באתר האשפה בדודאים, ואף שיחזר זאת בהמשך בפרוטרוט.
כח.  סכומו של פרק זה.
פקחתי את עיני במסגרת תפקידי השיפוטי, לראות שמא מוסתרת מעיני חשכת יצרם הרע של חוקרי הנאשם. כריתי את אוזני, שמא לא שמעו הן נכוחה את זעקת הנאשם המוגבל לשמירה על זכויותיו מפני חוקריו, וביקשתי שוב ושוב לפקוח עיני לרווחה כדי לראות, שמא נעלם אי שם במרחקים הבלועים בחשיכה עבה, שהעין לא חודרת בעדה, ממצא נוסף.
לסברתי, וכפי שהתרשמתי ממכלול התנהגותו של הנאשם, יש לו, כמו לאנשים אחרים שכמותו, וכמו לרוב בני האדם, איזה כשרון פנימי לאזן את עצמו ואת הדברים שבעולמו. ומכל ההשפעות הסותרות שרבצו והעיקו עליו, היה לו את אותו כשרון של פלס, לעשות שיווי משקל אפשרי, שעושה את החיים אפשריים יותר, ואת המציאות נסבלת יותר, גם בעת שהותו עם המדובב וגם בעת שנחקר מאוחר יותר על ידי חוקריו והחליט להודות. אפילו המומחה פרופ' לוי לא פסל אפשרות זו, כשקבע כי:
"אצל הנאשם עולה, ששואלים אותו מספר פעמים, הוא נענה לבסוף" (עמ' 455 ש' .(11
אין לסברתי, בעובדה, גם אם היא נכוחה, שהנאשם "מסוגל להודות בביצוע מעשה...אפילו שלא ביצעו", כדי לקבוע, שבפועל, במציאות, בהיותו ממוקד בתבוסתו הנוראה שבעצם ההכרה בכך שמעשיו הנוראיים נחשפו, הודה במעשה אותו כלל לא ביצע. להיפך, כפי שנוכחנו עוד במהלך השחזור הראשון, ידע הנאשם בשעת לחץ קשה, בסמוך להודאתו בפעם הראשונה (כפי שלא היינו מצפים כך ממפגר אפילו על רקע סביבתי), לדחות את הסברה, כי ביצע אף עבירה של חטיפה, כאשר ידע ידוע היטב לאבחן בין ביצוע עבירה של חטיפה ("זה לא בכוח, זה לא חטיפה"), לבין הודאתו בביצוע עבירת רצח כתוצאה מחניקתה והשלכתה. מאחר והנעדרת עלתה אל רכבו כתוצאה מרצונה החופשי לקבל טרמפ - כך מבהיר לנו הנאשם בשפתו הברורה - אין המדובר כאן בעבירת חטיפה.
ונזכור שוב, כי היה זה עדיין בשלב ההתחלתי של הודאתו, בו הוכחשה עדיין עבירת האונס והוסתר מקום השלכת הגופה לאתר דודאים.
פרופ' לוי אף הוא קובע, כי:
"יכול להיות שהוא (הנאשם - צ"ס) יצטער ביתר על דברים שהוא עשה" (עמ' 469 ש' 15).
ובהמשך,
--- סוף עמוד  186 ---
"נוכחתי בביטוי של רגשי אשם וחרטה (אצל הנאשם - צ"ס)....
רגשות אשם ורגשות חרטה ותמונה דכאונית הכוללת את התמונה הזו, זה, כן מצאתי" (עמ' 473 ש' 31 - עמ' 474 ש' 7).
לסברתי, כפי שיובהר ויסוכם בפרקים הבאים, הודה הנאשם הודאת אמת במלוא הייאוש, אך גם במלוא הפכחון.
גם הפסיכולוג הקליני מר נצר שהעיד מטעם ההגנה, ידע להשיב בהקשר לכך את התשובה הברורה והחד - משמעית, כשקבע:
"אם בעל סמכות היה אומר לו לספר לו על מה שהיה אתמול, האם הוא היה מספר את האמת, אפילו אם זה לא לטובתו, אני משיב, שאני מניח שכן" (עמ' 448 ש' .(30-28
פרופ' לוי עצמו העיד, שהוא איננו מתיימר להבין בדיוק מה חש הנאשם בכל מהלך מעצרו. ובלשונו:
"אני לא מתיימר לתת תשובה מדוייקת, אני נותן תשובה כללית, שנראה לי שהיא מסבירה את התנהגותו של הנאשם בסיטואציות הללו או אחרות" (עמ' 471 ש' 30 עד עמ' 472 ש' 4).
יתרה מזאת; לדידו, אין לו כל מידע, עליו יוכל להסתמך ולקבוע כי הנאשם לא ביצע את המעשה, שכן "אני כותב רק מסקנות תיאורטיות" (עמ' 475 ש' 12).
וכן, לדבריו, "מעולם לא אמרתי שיש לי כלים מדוייקים לדעת בדיוק, איך היה הנאשם מתנהג במצבים נתונים, ומעולם לא טענתי שהתשובות שלי מוחלטות בעניין זה" (עמ' 478 ש' 10-9).
אך מאידך, הסכים פרופ' לוי, שאם יבצע הנאשם מעשה עבירה כלשהו, ינסה תחילה להכחיש זאת (כפי שאירע בפועל בענייננו, עד פגישתו עם המדובב), ומאוחר יותר, "אם יופעל עליו לחץ, אז הוא עלול להודות במעשה" (עמ' 463 ש' 25-24).
הסיבה לכך נובעת, לסברתו, מאחר ו"היכולת שלו (של הנאשם - צ"ס) להחזיק מידע פנימי, נראית לי מוגבלת, לעומת אדם אחר" (עמ' 463 ש' 31).
קביעתו של פרופ' לוי (עמ' 478 ש' 7-4), אותה מאמץ הסניגור המלומד בסיכומיו, לפיה, אם הודאת הנאשם הינה נכונה, הוא לא היה מצפה שיודה, ייסוג ושוב יודה, אלא יצעד ביתר מהירות וקוהרנטיות לעבר דבקותו בהודאתו, לא רק שאיננה קביעה מוחלטת, אלא היא תאורטית בלבד, כפי שהוא עצמו התנסח, ואף איננה עומדת במבחן המשפטי שנקבע בד"נ 3801/91 הנ"ל, עמ' 499 מול אותיות השוליים ה'- ז', כפי שצוטט לעיל, שעיקריה, הודאה בשלבים, כתופעה מקובלת ומוכרת בקרב נאשמים המחליטים להודות בעבירה שביצעו.
משקל ההודאות: סיכום ביניים 18. המתווה הכללי של התוודות הנאשם בפני המדובב, הינה מערכת ראיות עצמאית העומדת לחלוטין בפני עצמה, ומכילה נטיות או הדגשים מסויימים, שניתן למצוא לה מקבילים - אמנם לא תמיד מובלטים באותה מידה - במתווה הכללי הנוסף, העצמאי כשלעצמו, המצוי במערכת ההודאות המאוחרת של הנאשם בפני החוקרים - הן בכתב והן בעל-פה, הן על פי דו"חות זכרון דברים והן על פי הודעות כתובות ומוקלטות - ובבית המשפט, בפני שופטת המעצרים (נ/3).
בנטיות, בתדמית ובהדגשים משותפים אלה, אין זה הכרחי, אך בהחלט מותר ואפשרי, כמדומה, לראות את המאפיינים או הסימפטומים של הכוון הכולל, של ההנעה הפנימית, של אותה אמת פנימית בהודאות הנאשם, לא רק מפני שהם בולטים לעיין, אלא גם מפני שהם נראים לי קשורים זה בזה, אך לא תמיד הקשר הוא בעל אופי סיבתי גלוי. ללא ספק קיים בין כל המבנים של ההתוודויות מגע פנימי, היוצר בריח מקשר.
--- סוף עמוד  187 ---
אמת, אף כי אין זה הכרחי, הרי חיפוש עיקש ונחרץ אחר מובן ומשמעות, מתבטא בבניית רצף של ארועים, רצף של ראיות, כמעין דמות בתוך דמות. גם אם מצאנו בשלב מתן ההודאות והשחזורים, שהן עצמן מאבדות לפתע כוון, תועות סחור סחור במרחב החיצוני והפנימי שהוא לעיתים, כשלעצמו, יכול להשמע אולי בלתי הגיוני על פי אמות המידה של האדם הסביר, כגון: מקום ההצבעה הראשון בסמוך לתעלה ולגישרון, החשוף לעין כל כמקום השלכת הגופה (עדיין בשלב בו הודאתו היתה בלתי מלאה), וכן; צורת ואופן החניקה תוך כדי נסיעה (אף כי על פי חוות דעת הפאתולוג ד"ר י. היס, ת/78, ובניגוד לחוות דעת ד"ר רוגוב, נ/62 -- אם כי לא באופן נחרץ וגורף -- זה בהחלט אפשרי, בהתחשב בנסיבות יוצאות הדופן, שלא באו לידי ביטוי בחוות דעת ד"ר רוגוב, בכך שהנערה נאנסה באכזריות ובברוטאליות בסמוך לפני כן, כפי שהנאשם עצמו הודה בשלבים מאוחרים יותר בחקירתו), וכן; אופן הבאת הנעדרת לאתר הזבל כשהיא ישובה על המושב הסמוך לנהג (אף כי בשל העלטה המוחלטת באתר, אין לשלול אפשרות זו מניה וביה), וכד' -- הרי גם אז, ואפילו חלק קטן מגרסתו יישמע לנו בלתי הגיוני, הרי עצם חיבורן של כלל ההודאות ברצף, מאפשר ללקטן לכלל אחדות ולהעניק להן את החיות והאותנטיות.
במינוח מעין פסיכולוגי - ואני אינני פסיכולוג - ניתן לציין תחום זה של התוודותו בפני המדובב כתחומו האינטימי של הנאשם, אשר גיבש את זהותו הייחודית בפניו וקבע במהלך ימים רבים של שהות משותפת עמו בתא המעצר את מסכת הקשיים עם העולם המקיף אותו באותה עת.
אכן, יחסי הכוחות ביניהם, כללו מימד דינמי של היזקקות והיתה בהודאה זו, שלא היו בה אלמנטים מדריכים מטעם המדובב, מעין מהלך על חבל דק המתוח על פני צירוף של תקווה ואמונה מבחינתו לקבלת סיוע מהמדובב, מחד גיסא, וספקנות לגבי עתידו, מאידך גיסא, אך אין לי כל ספק שהנאשם ידע להזהר מפני הסכנה האורבת לפתחו, וכאן אולי מונח אף המפתח לנסיגותיו התכופות מהודאתו בפניו.
כוחות המשיכה למדובב והדחייה הימנו, שהנאשם היה נתון בהם, נהירים לי, ואלה גם אלה כלל אינם פוגמים במשקל ההודאה בכללותה.
ונשוב ונדגיש; שלושה סוגי ההתוודויות - בפני המדובב, בפני חוקריו ובפני שופט המעצרים - קיימים כיישויות ראייתיות נפרדות ועצמאיות וכך יש להתייחס אליהן. אף אם ניתן - תיאורטית, או אפילו מעשית - כפי שניסה בשלב הסיכומים לעשות זאת הסניגור המלומד, כשהכתיב את נורמת קריאת הטקסטים הכתובים באמרות ובתמלילים הרבים, וביקשנו להכריע לעבר הנמכת מערכת התוודויות אחת - זו שבפני המדובב, או זו שבפני חוקריו - הרי גם אז היא נותרת, גם אם משקלה אולי פחות, אך בכל מקרה היא איננה מאיינת כתוצאה נגזרת ואוטומטית את רעותה, מערכת ההתוודות האחרת.
המרכיב הנפרד והעצמאי של התוודות הנאשם בפני שופטת המעצרים (נ/3), לבד מציטוט הפרוטוקול, כמעט ולא העסיק את הסניגור המלומד בסיכומיו, וטעמיו לכך שמורים עמו.
כמה חשובים לנו הלפידים הבוערים של חושינו כדי להאיר את הערפול, את הבלבול, את חוסר ההגיון לעיתים, שבהם מופיעה לפנינו התוודותו של הנאשם בפני המדובב מחד גיסא, ובפני חוקריו, מאידך גיסא, כדי שאותם לפידים בוערים ינווטו אותנו, יסמנו לנו, יארגנו לנו, ימפו לנו את הכוון הנכון לעבר אותה אמת פנימית שבהודאות אלה.
ההתוודות בפני שופטת המעצרים היתה קצרה, ברורה וחד-משמעית.
גם אם נקבל את גרסת הסניגוריה, כי במהלך החקירה היו לנאשם מעט שעות חסד, והוא לא יכול היה לשמור על צלמו האמיתי ולהיות נחרץ בהכחשתו בעולם של חוקרים רבים הסובבים אותו, אשר תהילת הצלחתם הינה לא יותר מאשר סיכום כל הטעויות שנטוו מסביב לנאשם, הרי טעמים אלה אינם מושקעים ומוטבעים כלל במהלך שהותו לפני כן, וגם לאחר מכן, עם המדובב.
--- סוף עמוד  188 ---
התוודויות הנאשם בפני המדובב, אשר האקראיות של פגישתם היא בבחינת ההדק המחולל (ואולי מבחינתו - מחלל) את כל משמעות חייו, אינן בבחינת בליל של הזיות, כדי שיתבשם בהן המדובב ממראות או מתיאורים נעלמים שמתאר בפניו הנאשם.
אלה הן אסופה הכוללת תיאור מגוון, חוזר ומצטבר של דברי מציאות המשולבים אולי בתוך קטעים דמויי מציאות, בשל הניגוד בין הידוע והמוכר לבלתי ידוע ולבלתי מוכר היוצר אצלו מתח פנימי, שהוא בסופו של דבר מתח בין רמות שונות של ציפיות ותקוות מהמדובב, מחד גיסא, ושל חשש ממשי חוזר, אולי, מפני המדובב, מפני האימה, מפני העתיד החשוך, כמבואר לעיל, מאידך גיסא.
עליות ומורדות במצב רוחו משולבים ומצורפים באותן שיחות, אך אלו אינם מעלים מן השאול או מנבכי התודעה של הנאשם דברי מציאות שקריים בכללותם. אותם עליות ומורדות אינם פוגעים בקוהרנטיות הסגנונית והתוכנית של אותן התוודויות.
גם אם היה בהן לעיתים מן הסתום והבלתי סביר, גם אם היתה בהן לעתים חזרה מן ההודאה, נדרשתי למלא את הפערים שבין השיטין כדי לגלות, שאותו טון יבש ומתוח של הנאשם המשוחח עם המדובב, אינו מאבד את כוחו, וההוויה האמיתית שבדבריו, אף כי בינות מילותיו ניתן לחוש בתודעה נפחדת וזהירה, הרי זו לא יצרה אצלי את הרושם כי נוצר בפנינו עיוות אנושי ממשי כלפי הנאשם.
הסניגור המלומד, בהתייחסו להודאת הנאשם בפני חוקרי המשטרה, לא עקף במודע מעקשים ורדידויות בכל הנוגע לאמינות ועומק ולא ניסה לטשטש או להסוות שלד ראייתי גולמי שקיים כנגד הנאשם.
הוא פרש בפנינו את הבעייתיות על אותה שלמות תוכנית בלתי מושלמת, בצורה סכמטית ומפורטת, בה מצויות חידות שטרם פוענחו. מה שנקרא "אמת פנימית" על פי היומרה המשטרתית, יש בה - כך סבור הסניגור המלומד - תסמונת מדאיגה לאובדן מוחלט של הנאשם, לכאוס מוחלט בהבנת מצבו, להסחפות קצרת רואי שלו אחרי תיאור ביצוע מעשים דמיוניים ופנטזיוניים מבחינתו, ומה הוא עושה בכל מחיר להשתתף בהילולה הכללית של חוקרי המשטרה?
הוא מתפשר - כך מסיק הסניגור המלומד - על דלותו ועליבות מבעו, ובדרכו האובדת הוא פורק מעל עצמו כל עול של אחריות למילה הנאמרת מפיו ומנסה ל"מכור" לחוקרים אמירה רדודה.
אך חשיפת כל רצף לשונו של הנאשם לקריאה ולהאזנה דרוכה, להתבוננות קרובה, כשהוא משחזר את מעשיו ומדריך אף בנוכחות קציני משטרה וצלמים את הטרקטור החופר באתר דודאים, לרבות חשיפת מערכת אנושית ואישית מורכבת של הנאשם, התמצתה בסופו של דבר לא בהשתוללות הדמיון, אלא בתבנית ובעלילה אמיתיים.
הסניגור המלומד יכול אמנם לבור לו מדברי הנאשם את הנוח לו בלבד, אך הוא אינו יכול לערוך רדוקציה בכתוב ולקבל עקב כך עיבוד במקום חוויה אותנטית. לא ניתן להתעלם מהודאתו החד משמעית של הנאשם, כאשר הרוח המנשבת מדבריו היא אותה רוח של השלמה; השלמת אדם עם טבעו האנושי, קבלתו את המציאות האמיתית כמות שהיא.
כך בפני המדובב; כך בפני החוקרים; כך בפני שופטת המעצרים; הודאתו בתוספת הבעת צערו בכגון: "איזה טעות עשיתי, מגיע לי למות על מה שעשיתי", "מגיע לי למות על הטעות שעשיתי שלא קברתי את עצמי במקומה", "לא מגיע לי הכבוד שאתם נותנים לי, תנו לי מכות" (נ/41, וכן עמוד 158 שורה 7 לפרוטוקול) ועוד כיו"ב, הינה אמירה הממזגת באופן מושלם חומרים חווייתיים רגשיים ואמיתיים.
ויודגש; בהתוודות הנאשם, כמתואר לעיל, שנעשתה בפני החוקרים דידי ודהן, היה איזכור בפעם הראשונה, כי הוא למעשה קבר את הנעדרת, ודבריו אלו נאמרו בסמוך להודאתו בפני שופטת המעצרים, כי הוא אכן הוא האיש שרצח את הנערה. משכך היו פני הדברים, אין
--- סוף עמוד  189 ---
ספק, כי לאחר ששמעו החוקרים מהנאשם שהוא קבר את הנעדרת, קם החשד הכבד ביתר שאת שהנעדרת אכן קבורה באתר הזבל דודאים, מקום עבודתו של הנאשם.
אם כן, לכל מתווה ומתווה של מערכת ההודאות - בפני המדובב לחוד, בפני החוקרים (בכתב, בהקלטה ובעל פה על פי דו"חות זכרון דברים) לחוד, ואף בפני שופטת המעצרים לחוד - קיימים רצף של מצבי צפייה שונים. בכל פרק נפרד קיימת התרשמות והתבוננות מוגדרת, כאשר כל מבט מצטרף יחד ויוצר לבסוף תמונה כוללת.
הסתכלותי, התרשמותי וחיפושי אחר מבחנן הפנימי של אותן הודאות, הינה התרשמות עמוסת מחשבה המנסה לשאוב לתוכה את כלל הנתונים המורכבים, לא רק מתוך הטקסט, אלא אף ובעיקר מתוך מראות ממשיים שניגלו לעיני במהלך השחזורים, ובהקשר ספציפי זה אדון, בין השאר, בהרחבה, בפרק הבא.
כשופטים, חייבים אנו להתבונן ולבחון את מכלול הראיות. אך מעל ומעבר לכך, עלינו להתבונן היטב בנאשם בבית המשפט (במהלך עדותו), ואף מחוצה לו; במהלך מעצרו, בשעת חקירותיו, ובעת הארכת מעצרו.
העיין, האוזן והלב משמשים לנו את המתווך האמיתי בין מה שראינו לבין מה שהסקנו. אין כל ספק, שאם נסדקת ההתרשמות היציבה, גם המציאות החיצונית מאבדת כל קוהרנטיות ואז אמרות הנאשם נעשות חלולות יותר, מעין ציטוט של דברים, אך לא דברי אמת.
אך בענייננו, לסברתי, לא התערערה האמת הפנימית שבהודאות הנאשם.
בהמשך, וכחלק בלתי נפרד מסיכום פרק זה שבמשפט, במסגרת ההכרעה המוטלת עלי, ובשל החשיבות המרובה שיש לכך לענייננו, ראוי, כאן ועתה, להתייחס ספציפית למשקלו הראייתי של הדו"ח שערך ראש הצח"מ, סנ"צ אביקסיס (ת/60). מייד לאחר שהוצא הנאשם משהותו בצוותא בתא המעצר עם המדובב, לאחר שהמדובב הכריז באוזני אנשי המשטרה בסמוך לפני כן את מילת הקוד "אקמול", שמשמעותה היתה, כמבואר לעיל, כי הנאשם הודה בפניו בבצוע העבירה המיוחסת לו, הוזעק סנ"צ סנ"צ אביקסיס לתחנת משטרת אופקים. היה זה בסמוך לשעה 22:30 וסנ"צ אביקסיס שוחח עם הנאשם, אשר הודה אף בפניו, לראשונה, בבצוע העבירות המיוחסות לו (עמ' 101 ש' 10-6).
השיחה בין שניהם לא הוקלטה, שכן, לדברי סנ"צ אביקסיס, מכשיר הטייפ שהיה ברשותו היה מכשיר אזרחי מושאל והוא, למצער, לא פעל באותו זמן.
סנ"צ אביקסיס רשם דו"ח מפורט על אותה שיחת התוודות (ת/60), בה תיאר כיצד לאחר כחצי שעה של ישיבה משותפת במועדון תחנת המשטרה באופקים, "ראיתי שיש פיצוץ של תחילת הודאה, פניתי שוב אליו ואמרתי, רק אמת". בהמשך השיחה בין שניהם, תיאר בפניו הנאשם, כי הבחין בנעדרת בצומת אופקים, כשבידה שקית, ולאחר שעלתה עימו בטרמפ לכיוון באר שבע, נסעו יחדיו, ובהגיעם למשמר הנגב, פנה לעבר חורשה, נכנס לתוכה, ושם, לאחר שהיא הורידה את מכנסיה, קיים עימה יחסי מין. מאוחר יותר, כשהבין שעשה טעות, החל לפחוד, וכתוצאה מכך הרביץ לה, נתן לה שתי סטירות, חנק אותה דחף אותה החוצה ממכוניתו ונסע.
ב"כ הנאשם מבקשנו בסיכומיו, שלא ליחס כל אמון לרשום בדו"ח בלתי מוקלט זה. בנוסף - כך טוען הסניגור המלומד במפורש או במשתמע - בעת שהותם של הנאשם וסנ"צ אביקסיס ביחידות במועדון התחנה, אשר במהלך אותה שיחה שורטטה אף זירת העבירה (ת/14), היתה זו כנראה הפעם הראשונה בה החדירו לנאשם, במודע או שלא במודע, את אותה קונספציה מוטעית לפיו הוא הוא האדם שביצע את האונס והרצח, וכעניין נגזר מכך מוזכר בדו"ח, בפעם הראשונה והאחרונה בחקירה, צומת אופקים, כמקום בו אסף הנאשם את הנעדרת.
לפיכך - כך גורס הסניגור המלומד - מעט מאוחר יותר, כאשר נגבית מהנאשם הודאה מוקלטת על ידי החוקר עזריה, יודע כבר הנאשם לדקלם, פחות או יותר, את מה שציפו ממנו אנשי המשטרה שיאמר, למעט איזכור צומת אופקים, אשר במקומו מוזכר בהמשך על ידי הנאשם צומת גילת, ולצומת אופקים אין יותר זכר בדבריו.
--- סוף עמוד  190 ---
לאחר ששקלתי ובדקתי את טענות הסניגור בהקשר ספציפי זה, בקפידה ובאחריות, במלוא הזהירות הנדרשת, לאור העובדה כי שיחתם לא הוקלטה, אני קובע החלטית וללא היסוס או ספק, כי יש לייחס לדו"ח הנ"ל, כמו גם לגרסת סנ"צ אביקסיס בכללותה, את מלוא האמון.
אבהיר להלן את מסקנתי:
על פי יומן ההקלטות מס' 9 (מוצג נ/12 ב'), עמ' 5, ש' 8 מלמעלה, אנו למדים, כי בשעה 22:00 מופסקת הקלטת השיחה בין המדובב לנאשם (קלטת מס' 4, צד A, מתאריך 22/6/93), בסמוך לאחר קריאת מילת הקוד "אקמול" על ידי המדובב.
על השעה 22:00, אנו למדים גם מתוכן התמליל ת/23 של קלטת מס' 4 (ת/28 ב'). על פי האמור בעמ' 1 לתמליל, מס' סד' 36, שואל המדובב את השוטר, מהי השעה, והלה משיב לו ש"השעה עשר".
סנ"צ אביקסיס מגיע לתחנה בסביבות השעה 22:30 ומקבל מידע ראשוני מן החוקרים. אמרתו הראשונה של הנאשם בה הודה לראשונה בהודאה כתובה ומוקלטת נכתבה בשעה 00:40 (ת/56).
מדוע יבקש סנ"צ אביקסיס מהחוקר הזוטר עזריה לגבות מהנאשם עדות מייד בסמוך לאחר שיחתם הנ"ל, אם הנאשם, בפועל, לא הודה בפניו, כפי שטוען הסניגור המלומד ?
אינני סבור גם כי הנאשם, בפרק זמן כה קצר יחסית הצליח לינוק, כמו שואב ענק, פרטי פרטים של הארוע ולאמצם. מדוע, דרך משל, שסנ"צ אביקסיס "ידריך" הנאשם דווקא לעבר החורשה בה שוחזר האונס?
אין אף כל תימוכין בחומר הראיות, לא מפי הנאשם עצמו ולא מפי מקור עצמאי אחר, כי סנ"צ אביקסיס, או מאן דהוא אחר, הדריך או הרעיף על הנאשם בשיחה הראשונה שלהם במועדון התחנה מידע כוזב למכביר על מנת שיאמצנו בהמשך, מה גם שההודאה בשלב הראשון היתה חלקית בלבד ולקויה בחסר.
ואולם, אם נחזור לרגע לאיזכור צומת אופקים כמקום בו אסף הנאשם את הנעדרת, כרשום בדו"ח ת/60 - ודרך האזכור החד-פעמי הנ"ל של צומת אופקים אך ורק בדו"ח זה, מנסה הסניגור המלומד ללמוד על משקלו המופחת של דו"ח ת/60 בכללותו, ומבקשנו, גם בשל כך, להתייחס אליו בזהירות - הרי לאחר בחינת ראייה נוספת, כפי שיובהר להלן, נחה דעתי, כי הנאשם, מטעמיו הוא, אכן אמר זאת לסנ"צ אביקסיס, ולא היתה זו הדרכה מטעם קצין אח"ק, רק בשל כך שידע שהנעדרת נראתה לאחרונה עומדת וממתינה לטרמפ בצומת אופקים.
אבהיר ביתר פירוט את דברי:
האזנה לקלטת נ/24, שזו היציאה הראשונה לאתר דודאים בתאריך 23.6.94, מלמדת, כי במהלך הנסיעה המשותפת ברכב המשטרתי לכיוון האתר התנהלה שיחה ברכב המשטרתי הנוסע, ושיחה זו הוקלטה.
בעמוד 8 לתמליל השיחה נ/24, מס' סד' 4250, בהגיע הרכב המשטרתי לצומת אופקים, זמן קצר ביותר לאחר תחילת נסיעתם, נשמע סנ"צ אביקסיס שואל את הנאשם:
"מאיפה לקחת אותה סלימאן? סיפרת לי בהתחלה מפה", והנאשם, בתגובה, משיב על כך בשלילה:
"לא, מצומת גילת". תשובה זו של הנאשם מפתיעה את סנ"צ אביקסיס, ולכן הוא פונה שנית אל הנאשם כדי לוודא אם אכן מתכוון הלה לצומת גילת:
"בטוח מגילת?" והנאשם משיב: "בטוח".
--- סוף עמוד  191 ---
בתגובה לתשובתו הנחרצת הנ"ל של הנאשם, פונה אליו סנ"צ אביקסיס, ושואלו בתמיהה את השאלה הרלוונטית ביותר מבחינתנו:
"למה אמרת לי בהתחלה מפה (צומת אופקים - צ"ס)?" והנאשם משיב לו:
"התכוונתי מגילת" (מס' סד' 4259).
לסברתי, השאלה האחרונה של סנ"צ אבוקסיס ותשובת הנאשם, כמצוטט לעיל, מעידות מניה וביה, כי אכן עוד קודם לכן, בשלב מוקדם יותר של החקירה, אכן ציין הנאשם בפניו את צומת אופקים ולא את צומת גילת - כפי שנרשם בדו"ח ת/60.
מידה זהה של מהימנות רבה יש, לסברתי, לייחס גם לדו"חות נוספים של אנשי צוות החקירה, שנכתבו בשלבים שונים של החקירה, לאחר שהנאשם הודה בפניהם בע"פ, כגון: נ/22 מתאריך 23.6.1993, מפי הקצין עמר, המתאר בו את כעסו של סנ"צ אביקסיס המופנה כלפי הנאשם, בגין כך שהטעה את חוקריו לגבי מקום השלכת הגופה, ובמהלך אותה שיחה, בנוכחות איש צוות א"יתן (צוות איתור נעדרים) הודיע להם הנאשם, "טוב בואו נלך, ואמר לנסוע למזבלת דודאים"; כך גם לגבי הדו"ח נ/41, שנכתב בתאריך 23.6.1993 על ידי סמ"ש אליעזר דהן, שליווה את הנאשם לדיון בעניין הארכת מעצרו, ובמהלך נסיעתם לבית המשפט, "סיפר לנו החשוד שהוא אנס אותה בחורשה ורצח אותה בחניקה וכן זרק אותה"; כך גם לגבי דו"ח זכרון דברים נ/46, שנרשם באותו הקשר על ידי רס"ר דידי; כך גם לגבי דו"ח זכרון דברים נ/7, שנערך על ידי החוקר רס"מ נחמני בתאריך 24.6.1993, ולפיו, בעת שהוא התבקש להוציא את הנאשם כדי שיצביע להם על המקום בו רכש לעצמו באותו יום משקאות חריפים (עובדה שלא נתאשרה מאוחר יותר בבדיקה שנערכה בחנות המשקאות "סוף סוף פיצה", אך הנאשם, מאידך, במהלך השחזור המוסרט, 5 ימים מאוחר יותר, הבהיר, כי הוא נוהג להחזיק דרך קבע ברכבו שתייה חריפה מסוג וודקה), הביע הנאשם את חרטתו על מעשיו וטען, כי "אני מצטער על הקורבן, אם זו היתה אשתי, אנשים היו אומרים, עשתה לו בעיות והרג אותה, אבל פה זו בחורה, סתם הרגתי אותה" (עמוד 1 שורות 18-16).
ובהמשך דבריו, לאחר שהבהיר, כי אך ורק בשל הפחד שתקף אותו לא הוביל את השוטרים בפעם הראשונה למקום הנכון בו הושלכה הגופה, הוא מוסיף ואומר, "הלוואי, במקום לשתות את השתייה החריפה הייתי שותה רעל, והייתי זורק את עצמי במקומה לזבל" (עמוד 2 שורות 16-14); כך גם בדו"ח נ/4 מתאריך 28.6.1993, שנרשם על ידי פקד עמר, כאשר במהלך שיחה שהתנהלה בין סנ"צ אביקסיס לנאשם, "אלברט (אביקסיס - צ"ס) התחנן ודיבר אל מצפונו של החשוד (כשביקש ממנו לחשוף בפניו את מקום המצא הגופה, על מנת לאפשר לבני משפחתה להביאה לקבורה - צ"ס), והחשוד התחיל לבכות ואמר כואב לי ... הראינו לחשוד תמונות, שיקופיות של האתר שצולמו בתאריך 10.6.1993, החשוד.....
הסביר מיקום שבו אמורה להיות הגופה ... יצאנו ... לכיוון האתר, בדרך הוא הצביע על הטרמפיאדה, על הדרך בה נסע, וסיפר על האונס, על ההתנגדות, על החורשה וכן על מהלך ההשתלשלויות ... והוביל אותנו למקום שלדבריו שם אותה ... החשוד כל פעם בכה בכי קולני ... ואמר שלא נגיד לעו"ד שלו, שהוא בא איתנו וסיפר הכל מרצונו."
ועוד אשוב ואסכם את נושא משקל ההודאות גם בהמשך, בפרק המסקנות הסופיות.
פרק שלישי: מבחן חיצוני - "דבר מה" נוסף פלוס, "סיוע" מינוס.
19.   פתח דבר אעבור עתה לדון בבדיקת המבחן החיצוני, היינו בדיקת קיומו של "דבר מה" נוסף.
אמנם, מוכר לנו הכלל בפסיקה, כי "ככל שמשקלה העצמי של ההודאה הוא גדול יותר, כן קטן הצורך להיזקק למבחן החיצוני של ה'דבר מה'" (ע.פ. 744,715/78 פד"י ל"ג (236 ,228 (3), אך לסברתי בתיק כגון זה, בו לא נמצאה גופת הנעדרת, שונים הם פני הדברים.
אף כי ה"דבר מה" גם אינו חייב עפ"י הפסיקה המוכרת להשתרע לאורך כל הגיזרה השנוייה במחלוקת, ודי אם הוא יתייחס לנקודות ממשיות הנוגעות לגיזרה זו, הרי "נדרשת מהקטגוריה מידה גדולה יותר של ראיה התומכת באמיתות ההודאה, כאשר אין בידה
--- סוף עמוד  192 ---
להוכיח, בראייה אחרת שהעבירה בכלל נעברה...." (ע"פ 262/65 כלדון עזאם נ' היועמ"ש, פ"ד יט (499 ,497 (3, מפי כב' השופט (כתוארו אז) זוסמן ז"ל).
לדעתי, בנסיבות העניין, על אף משקלן הרב של הודאות הנאשם,ו"על אף שאין צורך בראיות ממין הסיוע הטכני.... וכל מה שנדרש הוא: בדיקת דברי ההודאה לאור הנסיבות שבעניין...." (ע"פ 85/56 ותד וסוטי נ' היועמ"ש, פד"י י' 937 ,935, וכן; ע"פ 202/56 פרקש נ'
היועמ"ש פד"י י"א 684 ,677), הרי צריך ה"דבר מה" להיות, בנסיבות כה יוצאות דופן (כשהטענה המרכזית נסובה אך כנגד משקל ההודאות בהתחשב באישיות הנאשם, כמבואר לעיל), מהותי יותר, ואולי אף להתקרב בכל זאת - אם כי עפ"י ההלכה הקיימת, אין זה נדרש - לכלל סיוע של ממש - בבחינת "דבר מה נוסף" פלוס, "סיוע" מינוס - כדי למנוע אפשרות של טעות משפטית (ע"פ 614 ,556/80 פד"י ל"ז (169 (3 הנ"ל).
את אותו "דבר מה" נוסף פלוס, או "סיוע" מינוס ניתן למצוא באלה:
20.   השוואת ההודאה המלאה עם הנסיבות החיצוניות המצביעה על כך שרק מי שנטל חלק בעבירה יכול לדעת ולמסור פרטים כפי שנמסרו.
הנאשם, כמבואר לעיל, ציין במהלך שיחזור האונס בחורשה, כמו גם בשיחזור הראשון מתאריך 23.6.1993, כי התעלה וערימת החול הנמצאת במקום והנראית היטב בפרטי השחזור, לא היתה קיימת בעת שביצע את העבירה. ("לא היה אספלט, כורכר, לא היתה חפירה", ת/15א' עמ' 4).
ואכן, למדנו מפי העד מאיר נחום, העובד במקורות כמפעיל ציוד טכני, כי הוא שביצע את חפירת התעלה הנמצאת מזרחה לאשל הנשיא והמצולמת בתצלום מס' 5 שבמוצג ת/6 (זו התעלה עליה הצביע הנאשם - צ.ס.). לדבריו, הוא חפר את התעלה הנ"ל לא לפני תאריך 10.6.1993, אלא רק כשבוע לאחר מכן.
כלי החפירה שבו עבד, מחפר (בגר), נותר בנקודה בה הסתיימה העבודה באותו יום, ולידו הוצב דרך קבע שומר.
העד עמד על כך שסייר בחורשה בה בוצע, אליבא דגרסת הנאשם, מעשה האונס, רק כשבוע לאחר תאריך 10.6.1993 ולא לפני כן, ובתאריך 10.6.1993 חנה המחפר במרחק של כ-500 מ' מאותה חורשה. שתי הודעות העד במשטרה הוגשו וסומנו כמוצגים ת/49 ות/50.
21.   מראית התנהגותו המוסרטת של הנאשם בעת שחזור שלבי שני הפשעים, כאשר הוא ידע להוביל החוקרים למקום ביצוע האונס והרצח ולשחזר את שלבי ביצועם.
מוכרת קביעתו של זיגמונד פרויד, על כי יש בנמצא עבריינים הכמהים לבוא על עונשם ואין להסכים מראש לטענה המוכרת, כי טבעו של אדם, שהוא נוטה שלא להפליל את עצמו.
(1957) (Jones, "The life and work of Sigmond Froid" 233). רבים המה האנשים, המבקשים לעצמם דרך להשתחרר ממתח נפשי ומצפוני, באמצעות הודאה במעשה פשע שביצעו, ובשל כך מוסרים הם לחוקריהם הודאה מלאה ומפורטת. כל זאת בלא שיופעל עליהם כל לחץ על ידי חוקרי המשטרה.
ואכן, צפייה בשני השחזורים, ובמיוחד בשיחזור השני, הוא שיחזור האונס (קלטת ת/8 + תמליל ת/10), שבוצע בעזרת מכונית מדגם "סובארו" זהה לזו של הנאשם ובצירוף בובה (בתור הנאנסת) מאפשרת קבלת מימד קונקרטי - ממשי של הנאשם, כאשר מייד בתחילתו הוא נראה מוליך את החוקר נחמני מקצה אחד של החורשה אל הקצה השני שלה, מרחק הליכה רב יחסית.
כאן קמה ומזדקרת לה מיד השאלה, מדוע זה יוליך הנאשם את החוקר עד בסמוך לקצה השני של החורשה? הדעת נותנת, כי אם לא אנס את הנעדרת ולא שהה עמה כלל במקום זה, סביר בעיני
--- סוף עמוד  193 ---
שהיה ממהר להצביע על המקום הראשון בחורשה שאליו הגיע בצוותא עם השוטרים, מבלי צורך להובילם רגלית כיברת דרך ארוכה יחסית דווקא עד למקום מסוים ומוגדר, מרוחק יחסית.
זה ועוד זה. במהלך צעידתו על השביל בחורשה, ובעודו מבחין בתעלה שנחפרה במקום, מצא צורך לציין מייד, כפי שעשה גם בשיחזור הראשון, כי ביום ביצוע האונס, אותה חפירה כלל לא היתה במקום.
עובדה זו אכן מתאשרת על ידי העד שחפר את התעלה במקום (ולנושא זה התייחסתי לעיל בנפרד).
ובנוסף; במהלך השיחזור נראה ונשמע הנאשם בבירור כיצד טוען הוא בפני חוקריו, שיהיה לו מאוד קשה לשחזר את האירוע והוא בוודאי יחוש עקב כך בושה.
מידת ההגיון מחייבת לסבור, כי תחושות דוגמת אלה עליהן דיבר הנאשם לא היו פוקדות אדם רגיל אילו שיחזר מעשה אותו כלל לא ביצע, ואין לו כל מעורבות רגשית כלפיו.
זה ועוד זה. במהלך השיחזור, נשמע לפתע קול של טרקטור. רעש זה הפריע מאוד לנאשם. קשה להניח, שאם פיברק הנאשם שיחזור של מעשה אונס אותו כלל לא ביצע, היה חש את אותה תחושת בושה, ורעש הטרקטור היה אכן מפריע לו להמשיך לשחזר.
ובנוסף; בשלב מסוים של השיחזור, נצפה הנאשם כשהוא רוכן עם גופו קדימה כתוצאה מכאבים שחש, וכשהתבקש להבהיר את פשר כאביו, טען, כי מהלך השיחזור והזכרונות שפוקדים אותו עקב כך הם המהווים את עילת הכאב.
בשלב זה, בסמוך לאחר תחושת הכאב שפקדה אותו, הוא נצפה כשהוא מוליך רגלית את חוקריו למקום המדוייק בו חנה, לדבריו, רכבו במהלך ביצוע האונס, כשהוא מורה להם: "עוד, עוד".
לשון אחרת; התקדמו קדימה יותר עם רכב הסובארו (מושא השיחזור - צ"ס) לעבר המקום המדוייק בו חנה הרכב בעת ביצוע עבירת האונס.
לאחר הנחת הבובה על מושב הרכב הקדמי, מקום בו ישבה, אליבא דגרסת הנאשם, הנעדרת, הוא נצפה כשהוא סוגר את חלון הרכב ומכה שוב על חטא: "הייתי שתוי, שתיתי וודקה. תמיד יש לי באוטו. שתיתי בערך חצי בקבוק".
ואכן, כבר בשיחזור הראשון (ת/15 א') הבהיר הנאשם (עמוד 7), כי ביצע את המעשה מאחר ו"הייתי מסטול לגמרי".
מה משמיעה לנו אמירה זו בדבר השתייה החריפה ששתה אותו ערב, אם לא הסבר למצבו עובר לביצוע המעשה? וכבר דנתי לעיל בנושא השתייה החריפה, כאשר ניתחתי את תמליל ההודאה שלו בפני החוקר עזריה, כשביקש במהלך אותה חקירה לאפשר לו להשתחרר כדי למכור את מכוניתו - מקור כל הרע מבחינתו.
במהלך המשפט, כשהבין כבר הנאשם את משמעות דבריו, חזר בו בעדותו מאמירתו הנ"ל וטען:
"לשאלתך, האם היה קורה שנשארה לי חצי פחית באוטו אני משיב לא. אף פעם לא נשאר לי חצי בקבוק או חצי פחית" (עמ' 392, ש' 13-12).
ובנוסף; מה חשיבות מצא לו הנאשם לציין את עובדת סגירת החלון?
סבורני, שאם היה זה שיחזור מפוברק, לא היה הנאשם מוצא לנכון להקפיד דווקא על סגירת החלון, כדי למנוע, או אולי לנסות לצמצם עד למינימום, את האפשרות לשמוע זעקות לעזרה.
--- סוף עמוד  194 ---
בשלב זה של השיחזור, הוא נצפה שוב כשהוא נתקף בתחושה רעה מאוד בעודו יושב בתוך רכב הסובארו ומשחזר את מעשיו.
בהמשך, כשהוא משחזר את מהלך קיום יחסי המין באמצעות ה"בובה", מבהיר הנאשם כיצד הפשילה הנעדרת את מכנסיה, לא לגמרי, אלא רק עד לברכיים. הוא הרים את רגליה כלפי מעלה, וכך הצליח לחדור אל פנים גופה.
אין חולק, כי הנעדרת, לבשה מכנסיים באותו ערב, ועל מנת להצליח לקיים עמה יחסי מין בתוך הרכב, בעוד מכנסיה מופשלים רק עד לברכיים, זו אכן היתה הדרך היחידה האפשרית.
כשלעצמי, לאחר צפייה חוזרת ונישנית בסרט השיחזור, אין לי כל ספק שבאותה עת פקדו אותו זכרונות אמיתיים מאותו ערב מזוויע ואלה התקשרו להווייה שהיוותה את הגורם העיקרי לתחושתו הרעה.
הוא אף נצפה במהלך השחזור כשהוא חובט בעצמו על מצחו ואומר: "זה קצת קשה לי".
בסמוך לאחר מכן, הוא כבר אינו מסוגל להמשיך יותר בשיחזור. אין לו פה להשיב ולא מצח להרים ראש. הוא פונה אל חוקריו, מכה על חטא ומבקשם בתחינה: "תעשו מה שאתם רוצים, לא יכול, לא יכול לחזור", ובהמשך הוא נשמע מבהיר את התנהגותו ואת תחושותיו: "אני נזכר וזה כואב, זה לא קל, זה כואב, זה לא כמו לזרוק סיגריה על מטע ולשרוף אותו".
אין אלה מלים של כזב, לא של דמיון, לא של חנופה, לא של צביעות, לא של גלגול עיניים ולא של פלפול סרק.
מיד לאחר מכן, הוא מבהיר לחוקר נחמני, כי הסיבה שחנק את הנעדרת נבעה מכך, ש"פחדתי מהכל, מאנשים, ממשטרה".
קישורי דבריו משתקפים הן במראה והן בשפה.
ויודגש; גם בשיחזור הראשון (ת/15 א'), כשעדיין הסתיר הנאשם את המקום האמיתי אליו השליך הגופה, ואף ניסה להתחמק מלהציג את עצמו באור שלילי ביותר, כשטען שקיים עמה יחסי מין בהסכמתה והסתיר אף את העובדה האיומה שקבר אותה באתר הזבל בדודאים, הוא פנה ביוזמתו לחוקר דמרי, ומבלי שנתבקש, ואף מבלי שנשאל, הוא סיפר ישירות למיקרופון, שחנק את הנעדרת ואף הבהיר, כמתואר לעיל, את הסיבה לכך: "פה התחלתי לחנוק אותה באמצע הנסיעה, הייתי מסטול לגמרי והסתובבתי וברחתי ..." (עמוד 7).
בשלב מאוחר יותר, במהלך השחזור השני, בהגיעם לכניסה לאתר דודאים הוא נצפה אומר, כי "אם השומר היה רואה אותי היה יותר טוב".
האם מכוונים דבריו אלו לכך, שהנעדרת היתה אמנם מעולפת, אך היתה עדיין בחיים בשלב זה, עובר לקבורתה באתר דודאים, כפי שרמז על כך בשיחתו עם המדובב, כמבואר לעיל?
שמא פרשנות דבריו דלעיל משכילנו, שאילו כך ארע, מבחינתו ועפ"י דעתו, ניתן היה לחסוך ולוותר על החיפושים אחר גופת הנעדרת?
מעט מאוחר יותר הוא מתאר אף את משאית הזבל שנכנסה לאתר ולטענתו הוא דאג באותו ערב להרחיק את נהג המשאית, אזולאי, מהמקום אליו השליך את הגופה וכיסה אותה, כשהורה לאזולאי להשליך את הזבל במקום אחר (לנושא עדות אזולאי אתייחס בנפרד בהמשך).
בהמשך מציין הנאשם בבירור, כי הנעדרת החזיקה שקית ביד ואף אותה הוא השליך במזבלה. אכן, למנוחה היתה שקית ביד ובתוכה החזיקה מתנה לחבר שלה, שחגג באותו ערב את יום הולדתו (וגם לנושא זה אתייחס בנפרד בהמשך).
--- סוף עמוד  195 ---
במהלך השיחזור נצפה הנאשם אומר, כי המנוחה עישנה סיגריה במכוניתו וזו לא היתה סיגריה שהוא נתן לה. אין חולק כי למנוחה היו באותו ערב סיגריות משלה (גם לנושא זה אתייחס בנפרד בהמשך).
בסוף השיחזור נצפה הנאשם כשהוא מנסה לעקור מתוכו את אותה אכזריות, משטמה וחשיכה, ובנסותו תוך חיבוטי נפש עזים, לגרד מן התחתית הקודרת, הנשכחת והמודחקת של תרבות מעשיו, את הרע שבו, ומבלי שניתן היה להבחין בהדרכה, בניתוב כלשהו, לא כל שכן, בלחץ, ולו הקל ביותר, שהופעל עליו בדרך זו או אחרת בכל מהלך השיחזור הממושך, הוא פונה לחוקריו ביוזמתו ומודה בפניהם, כי המעשה שביצע "לא מתאים לי, לא מתאים למדינה ולא מתאים לכל העולם. זה קרה כבר. מה אני יעשה, תעשו מה שאתם רוצים".
בנוסף לדברי החרטה על חטאיו, הוא שוב מדגיש בהמשך דבריו כי אין כפרה בלא וידוי.
בלא שכופין עליו את הדיבור, הוא מבקש לציין את ממדיו ועומקו של הוידוי שהוא חש עד עמקי נפשו, עד ייאוש, בשל כל משמעויות מעשיו: "זה אמת, אם לא היה אמת הייתי בא אתך ? אני עושה הכל מרצוני. מהלב זה כואב לי. אם אני אמות, זה יותר טוב".
לקראת סיום השיחזור מוסיף ומציין הנאשם, כי התמונה שהראו לו בתחנה, דומה לבחורה אותה אנס וחנק ("זה בערך דומה לבחורה").
לדבריו, מהרגע שאסף אותה ועד שהשליך אותה לאתר דודאים חלפה שעה וחצי.
מאחר ואין חולק כי הנעדרת היתה בצומת הכניסה לאופקים בסמוך לאחר השעה 20:00, והנאשם, לדבריו, אסף אותה מאוחר יותר מצומת גילת, לשם הגיעה כנראה בטרמפ נוסף, ומאוחר יותר בסביבות השעה 22:00 או 22:30 הוא נראה נכנס עם רכבו הפרטי לאתר דודאים, הרי משך הזמן של כשעה וחצי עד שעתיים נראה על פניו כסביר וכמתאים, מה גם שהנאשם לא ענד שעון על ידיו, והזמנים שציין היו בגדר הערכה בלבד.
בסוף השיחזור נצפה הנאשם כשהוא פורץ בבכי מר, נאנח ואומר שוב:
"כואב לי כל המעשה שעשיתי, אני אומר למדינה, לאלוהים, ככה קרה... כואב, כואב על המעשה שעשיתי".
פרץ הבכי של הנאשם במהלך השיחזור התרחש לא בטרם הספיק לתקן את עצמו ולומר, כי על אף שבחקירה קודמת - ולסברתי, כנראה בשל המצוקה הנפשית בה היה נתון - טען לפתע שהנעדרת היתה בגיל שבין 30 ל-40, הרי הוא מאשר עתה את שטען כבר בפני המדובב ובמהלך כל החקירות עד אותה אמירה מפתיעה, שאכן, יכול להיות שהנעדרת היתה רק בת 17 או 18.
ויודגש; בעדותו בבית המשפט טען הנאשם גם בהקשר זה טענת כזב, כי כלל לא כיוון את חוקרי המשטרה לחורשה (לשאלתך, האם כיוונתי אותם לחורשה, אני משיב שלא", עמוד 404 שורה 10).
סיכומה של ראיית השחזור.
ב"ניגון" דבריו אלו וב"צבעם", בעיקר בשיחזור השני, ראיתיו סוגר על עצמו את העולם ומנסה להשכיח מעל עצמו את ממדי הווייתו האמיתיים.
גם פרופ' לוי, במהלך עדותו בביהמ"ש קבע מפורשות, כי "מרגע שהנאשם מודה, ובהנחה שהוא עשה את המעשה והוא גם מפגר ויש לו דכאון ויראת כבוד לסמכות ולמשטרה, הוא ינסה לרצות את חוקרי המשטרה ולספר להם מה שיותר פרטים הנובעים למעשה עצמו, הייתי מצפה שזה מה שיקרה, והייתי מצפה שיחד עם זה הוא יחוש הקלה רבה" (עמ' 476 ש' 13-9).
--- סוף עמוד  196 ---
אלא, שאליבא דגרסת פרופ' לוי, הוא לא מצא בחומר הראיות שעיין בו, כל תחושת הקלה אצל הנאשם כשהודה (עמ' 476 ש' 13).
לסברתי, התאור דלעיל, מוכיח, בכל הכבוד, את ההיפך, וה"ההקלה" אותה לא מצא פרופ' לוי נמצאת לדעתי באותו פרק התנהגותי של הנאשם ודומים לו, כמבואר לעיל, בו פרק מעל עצמו במעין הקלה את הנטל הנפשי שרבץ עליו.
22.   השקית.
אין חולק, כי לנעדרת היתה שקית ביד בעת שהמתינה בצומת אופקים לרכב שיסיעה לכיוון באר-שבע. בשקית היתה מונחת מתנה שקנתה ליום ההולדת שחגג חברה באותו ערב, ואל ביתו אף היו מועדות פניה. ואכן, אף כי התובע המלומד, מטעמיו הוא, שאינם נהירים לי די צרכם, לא השליך יהבו במהלך שלב הסיכומים בנושא זה (עמוד 558 שורה 11 ואילך), הרי, לסברתי, שלא כסברתו וכסברת הסניגור המלומד, יש מקום עמדנו לייחס לראיה זו משקל רב, ואבהיר את סברתי להלן:
לבד מן הדו"ח ת/60, שנערך על ידי סנ"צ אביקסיס אודות השיחה הראשונה שניהל עם הנאשם מייד לאחר הודאתו בפני המדובב, בה ציין בפניו הנאשם מפורשות, כי הנעדרת החזיקה שקית ביד, ואין לי כל סיבה, כמבואר וכמפורט לעיל, לפקפק במהימנות דו"ח זה בכלל, ובפריט המוכמן הנ"ל בפרט, אפילו לא הוקלט מסיבה טכנית (הטייפ לא עבד), הרי גם עיון והאזנה לשיחזור המוקלט (שלא הוסרט) של הנאשם עוד ביושבם במכונית המשטרה, בדרכם בפעם הראשונה לאתר דודאים בתאריך 23.6.1993 (נ/24 מ"ט 21/93, עמ' 7, מס' סד' 3611) משכילנו, כי הנאשם מתייחס במפורש לשקית של הנעדרת ואומר: "השקית שלה בתוך הזבל". בהמשך (עמ' 11 מס' סד' 4800-4718), כאשר נשאל הנאשם דווקא על ידי אדם אחר שאיננו חוקר משטרה בשם יגאל (איש יחידת החילוץ), מה היה לה (לנעדרת - צ.ס.) ביד, מציין הנאשם ברורות: "שקית ניילון, אבל באיזה צבע אני לא יודע, אני לא זוכר בדיוק, חברה".
עד זה כלל לא נחקר על עובדה זו, וזו נותרה, על כן, בלתי נסתרת. כך גם בעדות הנאשם למחרת היום, ת/57ב' מתאריך 24.6.1993, עמ' 41, כשהוא מציין, כי הוא חושב שזרק את השקית שהיתה לה (מס' סד' 354 ,353).
בנוסף, גם בקלטת שיחזור האונס שנערכה מספר ימים מאוחר יותר על ידי החוקר נחמני (בתאריך 29.6.1993, ת/10), כמבואר לעיל, רואים ואף שומעים בבירור, כיצד שואל החוקר נחמני את הנאשם: "... חוץ ממנה, אתה הרמת משהו שהיה שייך לה ?" ועל כך משיב הנאשם מפורשות: "היה לה שקית, תיק, לא זוכר בדיוק" (עמ' 61, מס' סד' 568-567).
ובהמשך, כאשר נשאל מה עשה עם השקית, השיב:
"זרקתי אותה איתה" (עמ' 69 מס' סד' 572-571). והנה, כאשר מתבקש הנאשם במהלך עדותו בבית המשפט להבהיר, כיצד זה מצא לנכון להזכיר שלנעדרת היתה שקית ביד, הוא כלל איננו מכחיש עובדה זאת ואף איננו טוען, כי שאב מידע זה ש"הוזרם" אליו מחוקריו, אלא הוא מבהיר את אמירותיו הנ"ל בהקשר לשקית, אך כפליטת פה מצידו (עמ' 408, ש' 16-15).
סיכומה של נקודה זו; אליבא דידי, יש לייחס לעובדה ולראייה הנ"ל משקל ממשי בהקשרנו.
23.   לא בתולה.
באחת משיחותיו של הנאשם עם המדובב, ת/22 מ"ט 17/93, קלטת מס' 3 מתאריך 22.6.1993, עמ' 3 מס' סד' 59, מציין הנאשם בפני המדובב, כי הנעדרת "היתה פתוחה, לא בתולה". ואכן, עיון בעדותו של סנ"צ אבוקסיס (עמ' 114 ש' 17-16) המתבסס, בין השאר, על יומניה האישיים של הנעדרת, שהוצגו לעיוננו (נ/12 ונ/13), משכילנו, כי נרמז בהם שהיא כבר איננה בתולה.
--- סוף עמוד  197 ---
משקל מה, אם כי לא ממשי, כשלעצמו, ניתן, לסברתי, לייחס גם לעובדה זו.
24.   דמיון לתמונה.
כבר באחת משיחותיו הראשונות של הנאשם עם המדובב, (ת/22, מ.ט. 17/93, קלטת מס' 3 מתאריך 22.6.1993, עמ' 14, מס' סד' 372), נשמע המדובב מבקש את הנאשם לתאר לו כיצד נראית הנעדרת, ובלשונו:
"איך היא נראית ? הצורה שלה ?" תשובת הנאשם למדובב בהקשר זה היתה: "אני ראיתי את התמונה שלה (שהוצגה לו על ידי חוקרי המשטרה - צ"ס), כמו התמונה הצורה שלה, בדיוק, היא יפה יפה".
והמדובב מוסיף ושואל אותו על גילה של הנעדרת: "בת 17, או 18 ?"
והנאשם משיב: 18 שנים (מס' סד' 381).
ואכן, הנעדרת היתה בעת העדרה בכיתה י"ב.
גם לקראת סיום השיחזור, שבוע ימים מאוחר יותר, (קלטת ת/8 + תמליל ת/10), חוזר הנאשם על דברים אלו.
25.   דמיון לעובדת השק"ם.
באחת משיחותיו הראשונות של הנאשם עם המדובב, (ת/22, מ"ט 17/93, קלטת מס' 3 מתאריך 22.6.1993 עמ' 20, מס' סד' 201), נשמע הנאשם כשהוא מספר למדובב, כי הבחין במהלך תקופת מעצרו בבחורה העובדת בשק"ם תחנת המשטרה והיא דומה לנעדרת ("יש אחת בשק"ם שדומה לה").
ואכן, עיון בתמונת עובדת השק"ם מלמדת כי קיים דמיון בינה לבין הנעדרת חנית קיקוס (מוצג ת/13).
מאידך, בעדותו בבית המשפט טען הנאשם כי:
"לשאלתך, האם אני זוכר שדיברתי עם המדובב על שקמיסטית בתחנה, אני משיב שלא דיברתי איתו על זה (עמ' 401, ש' 27-26).
26.   אליבי שהופרך.
הסניגוריה העידה את אישתו של הנאשם לשם חיזוק הוכחת טענת הנאשם, כי נכח בביתו במשך רוב שעות היום הרלוונטי. לבד מן העובדה, שעדה זו נכחה במהלך כל ישיבות בית המשפט באולם בית המשפט ושמעה, בין השאר, גם את גרסת האליבי של בעלה, עובדה הפוגעת, כשלעצמה, במשקל עדותה, הרי עדותה בביהמ"ש עמדה בסתירה מוחלטת להודעותיה במשטרה. כך למשל, בהודעתה במשטרה (ת/72, מתאריך 18/6/93), אמרה העדה (שורות 12-9) את הדברים הבאים:
"ביום חמישי שעבר (הוא היום הרלוונטי - צ"ס), אני לא יודעת מה בעלי עשה לפני שהלך לעבודה, או שהוא ישן כמו תמיד, או שהיה בבית, או אצל אמא שלו, אני לא זוכרת" (ההדגשה שלי - צ"ס) .
ובנושא אחר, רלוונטי אף הוא מבחינתנו; בעוד שבעדותה בביהמ"ש, דבקה אשת הנאשם בנחרצות בגרסה לפיה בעלה מעולם לא היה מגיע שיכור הביתה, הרי בהודעתה במשטרה (ת/73 מתאריך 21/6/93 שורות 6-4 שניגבתה על ידי העד עקף אלהוזייל, רס"ר ממשטרת רהט השולט היטב בשפה הערבית) אמרה את ההיפך:
--- סוף עמוד  198 ---
"אני זוכרת שלפני חמישה חודשים סלימאן בא אלי שיכור". לדברי רס"ר עקף, שהוזמן כעד הזמה, הוא רשם את הדברים שמסרה לו העדה כהוויתם (עמ' 497 ש' 17), ואין לי כל סיבה לפקפק בדבריו. כך גם לעניין הסכסוך בינה לבין בעלה, כאשר בביהמ"ש טענה העדה, כי לא אמרה במשטרה שהיא נמצאת בסכסוך עם בעלה כבר שלושה חודשים, בעוד שבעדותה במשטרה מתאריך 23/6/93 (ת/74, ש' 2) סיפרה מפורשות על אלימות בעלה כלפיה, ובלשונה:
"אני ובעלי בסכסוך קשה מזה שלושה חודשים היות ובעלי נהג להכות אותי".
סיכומה של עדות אשת הנאשם בביהמ"ש; שקריה, כפי שפורטו לעיל, שבאו על מנת לסייע לבעלה העצור, מקעקעים את מהימנותה. לא ניתן להעדיף דווקא את דבריה בביהמ"ש על פני הודעותיה במשטרה.
הסתירות הרבות הינן גלויות ויורדות, לסברתי, לשורשו של עניין, עד כי ערכה ההוכחתי של עדותה בביהמ"ש שואף לאפס.
גם בני משפחה אחרים, כמו שני ילדיו הבוגרים, בני 15 ו- 17, אמו, או בני משפחה אחרים, לא הוזמנו להעיד לעניין חיזוק טענת האליבי של הנאשם.
עובדה זו, כשלעצמה, יוצרת את ההנחה, שדברי העדים הנ"ל אשר על פי תכתיב השכל הישר, אמורים היו בהחלט לתרום לגילוי האמת, היו בודאי פועלים לחיזוק הגרסה המפלילה בה דוגלת התביעה, וההמנעות במקרה זה מהזמנתם אומרת דרשני.
27.   תאור בגדי המנוחה מפי אמה וחברותיה ותיאורם הדומה מפי הנאשם.
באחת משיחותיו הראשונות של הנאשם עם המדובב (ת/22, מ"ט 17/93, קלטת מס' 3 מתאריך 22.6.1993, עמ' 10, מס' סד' 250), שואל המדובב את הנאשם על פרטי לבושה של הנעדרת, ובלשונו:
"מה לבשה הבחורה, מכנסיים וחולצה, או שמלה וחולצה?". תשובת הנאשם היתה נחרצת: "מכנסיים וחולצה".
כך גם במהלך שחזור האונס (ת/10), בו מתאר הנאשם, כמבואר לעיל, את שלב הורדת המכנסיים של הנעדרת עד לברכיה.
ואכן, הנעדרת לבשה ביום העדרה מכנסי ג'ינס בצבע כחול בהיר וחולצת טריקו בצבע כחול (כדברי האם הגב' דולי קיקוס וחברותיה של הנעדרת).
אני ער לעובדה, כי במקומות אחרים במהלך החקירה, טען הנאשם, מטעמיו הוא, כי איננו זוכר בוודאות מה לבשה הנעדרת, ולפיכך, משקלה של הראייה הנוכחית לא יוכל להיות משמעותי, אם כי אין לבטלו כליל.
28.   עישון סיגריה על ידי המנוחה ברכבו של הנאשם.
לדברי הנאשם, עישנה הנעדרת סיגריה ברכבו והדליקה אותה בעזרת מצת שהיה לה, ובלשונו:
"היא הוציאה סיגריה שלה, היא הדליקה לבד, אני חושב עם מצית... לא יודע איזה סיגריה היא הוציאה, מרלבורו, קנט..."
(ת/57 עמ' 6, ש' 17-14). ואכן, כפי שלמדנו מעדויות חברותיה של הנעדרת, היו לה סיגריות משלה באותו ערב וכן מצת חדש שקנתה כמתנה ליום ההולדת של חברה.
--- סוף עמוד  199 ---
אף כי סבורני, כדעת הסניגור המלומד בסיכומיו, שאין הגיון רב, שהיא תשלוף מן השקית את המצת שנקנה כמתנה לחבר, ושהיה כנראה אף ארוז כמתנה, הרי בנסיבות העניין, לא מן הנמנע, כי בשל מצב הלחץ הנפשי הקשה שבו היתה נתונה באותה עת, ביכרה שלא לשמור יותר על אותה מתנה והציתה לעצמה סיגריה, אם כי קיימת גם אפשרות נוספת, שהיה לה מצת אחר משלה.
29.   עדות שאחדה העד שאחדה מחמד בחרי, שומר האתר דודאים וידידו לעבודה של הנאשם, אשר לעדותו אין כל סבה, לסברתי, שלא לייחס אמון מלא, העיד בביהמ"ש, כי שעות עבודתו של הנאשם דרך קבע היו בין חצות הלילה ועד 06.00 בבוקר, אך יתכנו מקרים חריגים שהוא היה מגיע גם לפני שעת התחלת עבודתו. שתי הודעותיו במשטרה הוגשו אף הן: נ/47 מתאריך 24.6.1993, ונ/48 מתאריך 30.6.1993.
עיקרי עדותו לענייננו הם באלה:
א.                                                                                                                                       ביום העדרות הנעדרת, הגיע הנאשם לאתר דודאים פעמיים; בפעם הראשונה, היה זה בסמוך לשעה 22.30, כאשר נהג ברכבו הפרטי מסוג סובארו. הוא נכנס לאתר ופנה מיד לכוון בור השפיכה. רק בחלוף כרבע שעה הוא שב משם. מעט מאוחר יותר, עזב הנאשם את האתר עם רכבו הפרטי ושב לעבודה שנית, והפעם עם רכבו של מעבידו, כפי המקובל, בשעת העבודה הרגילה, בסמוך לשעת חצות הלילה.
על אף שהודה מפורשות בעובדה זו במהלך חקירתו במשטרה, וטען בנוכחות השומר שאחדה, שהגיע באותו ערב לאתר אף מוקדם יותר, קרי, בסמוך לשעה 22:00 (עמות בין הנאשם לבין שאחדה, ת/11, עמ' 1, ותמליל העמות המוקלט ביניהם, ת/68, עמ' 8), חזר בו מכך הנאשם בעדותו בבית המשפט וטען:
"אני לא הייתי בשעה 22:30 באתר ואני גם לא מסכים שסיפרתי למשטרה שהייתי באתר בשעה 22:00, כי אין לי מה לעשות בשעה כזאת באתר" (עמ' 409 ש' 24-23).
עובדה זו, בכל פשטותה, מכילה רבדים סמויים התובעים קריאה פרשנית, חד-משמעית, בדבר אותה סיבתיות שהוליכה את הנאשם למעשיו אלו, במיוחד לאור הכחשתו עובדה זו.
ויובהר; העמות בין השניים, נערך בתאריך 24/6/93, בהיות שניהם חשודים ועצורים עדיין.
האזנה דרוכה לעמות מלמדת ומשכילה, כי תחילה היה זה העד שאחדה שמסר את גרסתו הנ"ל בפני החוקר ובפני הנאשם שהאזין לו, ולא רק שהנאשם לא הכחיש את דבריו, אלא אישר לאלתר את הגרסה הנ"ל, ואף הוסיף ותיקן אותה מעט, כמבואר לעיל, לעניין השעה המדוייקת בה הגיע עם רכבו הפרטי לאתר.
יש בכך, לסברתי, כדי להעצים את המהימנות אותה ניתן לייחס לגרסת עד זה ואף הסניגור המלומד התקשה בסיכומיו לשלול זאת.
ב.    לדברי העד, "כאשר הוא נכנס לא ראיתי משהו ברכב שלו. אם היה מישהו על ידו הייתי יכול לראות אותו" (עמ' 221 ש' 8).
לסברתי, מידת ההגיון מחייבת שנסיק, כי אף שקיימת, תאורטית ומעשית כאחד, אפשרות לפיה בשל החשיכה הרבה לא ניתן היה להבחין בגופה, גם אם היא אכן נותרה יושבת במושב הצמוד למושב הנהג, הרי, נראה לי סביר הרבה יותר, שבנסיבות העניין, דאג הנאשם להסתיר הגופה ברכבו הפרטי, בתא המטען, או אולי במושב האחורי, ואולי במקום אחר, ולכן לא יכול היה העד שאחדה להבחין בה.
--- סוף עמוד  200 ---
ג.     לדברי העד, "אני בטוח שהנאשם הגיע באותו יום חמישי לאתר, כאשר אתה אומר לי שהנאשם אמר במשטרה שהוא נכנס עם הגופה ולא ראה אותי, אני משיב, שהייתי שם" (עמ' 225 ש' 12-11).
ד.    הנאשם לבש באותו זמן בגדים רגילים, שאינם בגדי העבודה שלו והסביר לעד שחזר מביקור אצל אחד מקרובי משפחתו המאושפז בביה"ח, ובדרכו חזרה החליט לעבור דרך האתר ושהה בו פרק זמן של כרבע שעה.
ויודגש; גם במהלך השיחזור שנערך בתאריך 23.6.1993 (נ/24, מ.ט. 21/9,3 עמ' 24), בתשובה לשאלות הקצין אבוקסיס "...
כשהבאת אותה לפה (לאתר דודאים - צ.ס.), באת עם בגדי עבודה ?" הוא משיב: "לא, בגדי טיול, אני חושב המכנסיים הזה" (מס' סד' 1462).
העד שאחדה זכר במדויק את היום הרלוונטי של האירוע בשל שתי סיבות עיקריות: ראשית, מכיוון, ש"הוא אמר לי, שלקרוב משפחתו נשברה הרגל, וזה היה ביום חמישי" (עמ' 225 ש' 21-20). דא עקא, על פי עדותו במשטרה של שאפיק מוחמד אל עביד (ת/62), קרוב משפחתו של הנאשם, ביקר אותו הנאשם בבית חולים בתאריך 10.6.1993, אך "עד השעה 12:00 הוא הלך".
שנית, מאחר ולמחרת, יום שישי בשבוע, ביקרו באתר מספר אנשים שחיפשו את הנעדרת ואף שאלו אותו אודותיה (עמ' 220 ש' 31-21). אז נודע לו לראשונה על העדרותה.
ואכן, העד יהודה תורג'מן, סגן המועצה האזורית בני-שמעון, העיד, כי עוד ביום שישי, בסמוך להוודע דבר העדרה של חנית קיקוס, התארגנו קבוצות חיפוש אחריה, והוא עצמו יחד עם אחרים היה בין אלו שהגיעו ביום שישי בסמוך לשעה 18:00 לאתר דודאים ושאל את השומר במקום, אם ידוע לו דבר מה אודותיה.
ה.    במהלך אותה רבע שעה של שהייה באתר, שמע העד את רעש צינור המיים במתקן השטיפה הנמצא במקום, כשהוא מתיז על הרכב, והסיק מכך שהנאשם שטף את רכבו.
גם בעת החקירה שכנגד חזר העד והדגיש כיצד שמע את לחץ המיים במשך כ-10 דקות ולא ייתכן, לסברתו, שאדם אחר, מלבד הנאשם, פתח את ברז המיים.
לסברתי, מידת ההגיון מחייבת כי שטיפת הרכב נעשתה על ידי הנאשם על מנת לטשטש כל ראייה שהיתה עלולה להפלילו, ועשוייה אף לספק את ההסבר לכך מדוע לא נמצאה כל ראייה חיצונית, הקושרת את הנעדרת לרכב.
הנאשם עצמו הכחיש במהלך חקירתו במשטרה את עניין שטיפת הרכב (נ/39, עמ' 14, מס' סד' 170 ,169, שיחה עם סנ"צ אבוקסיס, שיחזור ת/10, עמ' 98, מס' סד' 789-785, וכן בעמות בין העד לבין הנאשם ת/11, עמ' 1, תמליל ת/68, עמ' 8).
מומחה ההגנה, פרופ' לוי, כמבואר לעיל, לא מצא אף הוא הסבר להתנהגות הנאשם בעניין זה, ולהתכחשותו המפורשת דווקא לשטיפת הרכב (עמ' 468 ש' 10-8).
ו.     העד ציין מפורשות כי באותו יום רלוונטי היתה זו הפעם הראשונה בה הגיע הנאשם עם רכבו הפרטי לזמן קצר, יצא מן האתר וחזר לעבודה מאוחר יותר.
כבר בהודעתו במשטרה (נ/47, עמוד 4), הביע העד שאחדה את תמיהתו הנ"ל כשטען, "שזו הפעם הראשונה שהוא בא בשעה כזו לבדוק כמה משאיות זבל נכנסו. תמיד הוא מגיע בשעה 23:45, או כמה דקות קודם לכן ... זה מוזר, כי המשאיות מגיעות אחרי חצות ולכן לא היה צריך לבדוק כמה משאיות הגיעו", כפי שהצדיק ותרץ בפניו הנאשם את סיבת בואו לאתר.
--- סוף עמוד  201 ---
ז.     לדברי העד, לאחר שסיים הנאשם את שטיפת רכבו הפרטי, הוא נראה לו שקט.
כשביקש העד לרדת אלי הסיבה לכך, הבהיר לו הנאשם, כי זה עתה שב מבית החולים (עובדה הנסתרת, כמתואר לעיל). הנאשם עצמו, בחקירתו במשטרה, איננו מכחיש עובדה זו.
העד שאחדה, בהודעתו במשטרה (נ/47, עמוד 6, שורה 21), מתאר את הנאשם בבואו לאתר בפעם הראשונה באותו ערב:
"כשסלימאן הגיע לאתר, הוא נראה לא מבסוט ונראה שתוי, אבל אני לא בטוח".
ח.    באחד הימים לאחר יום ההעדרות, ישב העד בצוותא עם הנאשם ונהגים אחרים, והם דיברו על היעלמות הנעדרת. במעמד זה, "הנאשם אמר, שיכול להיות שימצאו אותה בזבל..." (עמ' 222 ש' 28).
גרסה זו, המוכחשת על ידי הנאשם, מתאשרת גם מפיו של נהג משאית הזבל מאופקים, מר אזולאי, אשר אל עדותו אתייחס להלן.
ט.    אף כי ישנם פתחי כניסה אחרים לאתר, לסברת העד, לא יתכן שהנאשם נכנס באותו ערב דרך פתח אחר של האתר, כיוון שלדבריו: "הוא חייב לבוא ליד המשקל כדי לקחת את הטרקטור שלו..." (עמ' 226 ש' 23).
סיכומה של עדות העד שאחדה:
יש לעדות עד זה, על כלל מרכיביה כמתואר לעיל, משקל רב, והיא כשלעצמה יכולה, לסברתי, לעמוד אף בדרישות ה"סיוע" הנדרש, מקום בו הוא נדרש לא רק טכנית, אלא אף מהותית.
30.   עדות אזולאי.
מר מסעוד אזולאי העובד כנהג במועצה המקומית אופקים, הכיר את הנאשם כשנה וחצי לפני קרות האירוע, וזאת במסגרת עבודתו של הנאשם כמפעיל טרקטור באתר דודאים.
ביום האירוע הגיע לאתר דודאים סמוך לשעה 23:45,אך שער האתר היה עדיין סגור. השומר במקום, האמור דרך קבע לפתוח את שער האתר רק בשעת חצות, פתח באותו יום את השער רק בשעה 00:05. הנאשם כבר שהה באותו זמן בתוך האתר ליד בור האשפה, מרחק של כ-400 מטר משער הכניסה, עם הרכב של מעבידו מסוג "טרנספורטר" המסיע את הפועלים דרך קבע.
לדבריו, להם אני מייחס אמון מלא בשל הרושם החיובי בהחלט שהותיר עלי, הוא מעולם לא ראה בעבר את הנאשם עם רכב הטרנספורטר של העבודה כשהוא חונה לבדו, ללא השופל, דווקא ליד בור האשפה.
לאחר שהבחין בנאשם בעומדו כך, התפלא מאד, שכן בד"כ נוהג הנאשם לשהות במחסן, אלא אם כן הוא נמצא ליד בור האשפה, ואז, זה רק ביחד עם השופל. לפיכך, בשל תמיהתו הנ"ל, פנה אליו ושאלו, אם הוא "לא יכול יום אחד להניח לזבל?" (עמ' 205 ש' 27). הנאשם, בתגובה, תירץ את שהותו ליד בור האשפה ללא השופל, כך:
"מה אני יעשה שהחבר שלי מזיין, אני אפריע לו?"
(עמ' 206 ש' 7).
באותו מעמד, ובסמוך לאחר מכן, כיוון הנאשם את העד למקום מסוים על מנת לשפוך שם את הזבל מהמשאית.
--- סוף עמוד  202 ---
במוצאי שבת הראשונה שלאחר היעלמות הנעדרת, לא ראה העד את הנאשם באתר ולמחרת, יום ראשון, לאחר שכבר נודע לא על היעלמותה, ניגש ביוזמתו אל תחנת המשטרה, מאחר ולדבריו, "המלה 'מזיין' לא נראה לי שהוא יגיד אותה על זונה שהיתה שם..." ובהמשך, "המילה של הנאשם שמשהו מזיין הדליקה אצלי נורה אדומה... אצל הערבים...
יש כבוד, לומר דבר כזה על אישתו" (עמ' 207 ש' 27-22).
ביום ראשון בלילה, בסביבות השעה 23:45 - 23:30, לאחר שהעד דיווח כבר למשטרה על אשר שמע מפי הנאשם, כמבואר לעיל, הגיע שוב לאתר על מנת לשפוך במקום זבל ותוך כדי שיחה שהתפתחה בינו לבין הנאשם והשומר שאחדה בנושא הנעדרת, אמר להם הנאשם, לדבריו:
"תבדוק אצלך, אולי הבאת אותה בזבל" (עמ' 208 ש' 15).
כשבוע לאחר מכן זומן לתחנת המשטרה ומסר גם על כך עדות מפורטת.
עינינו הרואות; עד זה היה הראשון שהעלה בפני חוקרי המשטרה את האפשרות שהנעדרת טמונה באתר הזבל דודאים. יש לעובדה זו השלכה רבה בהקשר לטענת הסניגוריה, במהלך המשפט ובשלב הסיכומים, על כי היו אלה חוקרי המשטרה ש"נידבו" לנאשם את האינפורמציה הנ"ל, ולנושא זה אדרש גם בהמשך.
כשבועיים לאחר יום ההעדרות, הגיע העד בלוויית שוטרים למקום המשוער באתר בו שפך לדבריו את הזבל, כפי שהודרך על ידי הנאשם באותו יום חמישי רלוונטי, אך מראה המקום השתנה לחלוטין בשל כמויות הזבל העצומות שהתווספו והצטברו בינתיים במקום.
נקודת הציון שלו בנסיונו לאתר המקום היתה מקום חניית רכב הטרנספורטר באותו יום חמישי.
על אף סתירות מסויימות שנתגלו בין עדותו שלו לבין זו של העד שאחדה, לא נראה לי כי הן יורדות לשורשו של עניין ופוגמות בעניין המרכזי שבעדותו, כמבואר לעיל.
הנאשם, מאידך, בעדותו בבית המשפט, הכחיש לחלוטין את העובדה כי שהה ליד בור האשפה ללא השופל ושם פגש בו אזולאי באותו ערב (עמ' 358 ש' 23-17). לגרסתו, מייד לאחר שניגש למקום שפיכת הזבל חזר חזרה לכניסה לאתר (עמ' 396, ש' 24-23). הנאשם אף הכחיש את אותם דברים שאמר לאזולאי כתרוץ לשהייתו ליד בור האשפה, בהקשר למעשיו של שאחדה בצריף, כפי שתוארו מפי העד אזולאי (ובניגוד לדבריו שלו עצמו, בשיחזור ת/10 מתאריך 29.6.1993, עמ' 60, מס' סד' .(493-492
מה חיפש הנאשם ליד מקום שפיכת הזבל, בחצות הלילה של יום חמישי הרלוונטי, כשהוא ללא השופל?
משנסתר לחלוטין תירוצו (הן ע"י העד שאחדה עצמו, והן בהודעת הנאשם, כמבואר לעיל), לפיו, העילה לכך נבעה אך כתולדה משהות שאחדה אותה עת בצריף, בצוותא עם בחורה, לצורך קיום יחסי מין עמה, קמה ומזדקרת לה המסקנה, כי העילה היחידה לכך, היתה, כנראה, רצונו לבחון את מצב הגופה אותה כיסה תחילה, לדבריו, כשעתיים מוקדם יותר, רק באמצעות ניירות ועתונים, ללא שמוש בטרקטור, וכנראה שעתה, בסמוך לחצות, עם תחילת עבודתו באתר, בא תחילה לבדוק אם הגופה מכוסה ומוסתרת דייה, וכיצד ניתן, אולי, להסתירה טוב יותר לקראת בוא המשאיות לשפוך האשפה באתר.
סיכומה של עדות העד אזולאי; גם לעדותו יש לייחס משקל מכריע הן בהקשר להתנהגותו של הנאשם שעות ספורות לאחר העדרות הנעדרת והן בהקשר למקום קבורתה של הנעדרת בזבל.
--- סוף עמוד  203 ---
31.                                                                                                                                     שקרי הנאשם בבית המשפט - כראיית סיוע
א.    פירכות, תמיהות וסתירות - מתווה כללי הנאשם בעדותו בבית המשפט לא רק שהכחיש את דברי חברו הטוב העד עווד אלקמלט, על כי שניהם נהגו מדי פעם להיפגש עם זונות, ולשתות מדי פעם משקאות חריפים, לרבות וודקה (על אף שלאורך כל חקירותיו במשטרה הודה בכך במפורש), ואף נהגו לבלות מדי פעם בעיירה אופקים (עמ' 347, ש' 8-7), אלא, שגם הכחיש תחילה כי ישב לשוחח בנושא הנעדרת עם נהגי משאיות הזבל ("אף פעם לא ישבתי עם נהגים"), אם כי מאוחר יותר סייג מעט את דבריו הנ"ל. ("כאשר אתה אומר לי שבחקירה הראשונה אמרתי שלא ישבתי ושתיתי איתם קפה, אני אומר לך שאני לא זוכר שאמרתי דברים כאלה", עמ' 393, ש' 30-29). הנאשם אף הכחיש לחלוטין כי הגיע אי פעם בעבר למקום עבודתו באתר דודאים שלא לצרכי עבודה (עמ' 348, ש' 16-15, בניגוד לעדות שאחדה, כמבואר לעיל).
זאת ועוד; לדבריו, רק כחודש ימים לפני מעצרו בגין תיק זה, הגיע פעם אחת יחידה למקום עבודתו עם רכבו הפרטי, ואף זאת בשעת ההגעה הרגילה, בחצות, בשל העובדה כי רכבו של מנהל העבודה עמו הוא נהג לנסוע לעבודתו מדי ערב, היה באותו יום במוסך (עמ' 349, ש' 10-9, בניגוד לעדות שאחדה). הוא אף הכחיש כי שטף אי פעם את רכבו הפרטי באתר העבודה, וטען כי ביום האירוע, קרי, בתאריך 10.6.1993, שהה במשך כל שעות היום בביתו. (אף זאת בניגוד לעדות שאחדה).
לדבריו, כלל לא שמע במקום עבודתו שמאן דהוא מדבר על הנעדרת (עמ' 356, ש' 25-24) או מחפש אותה (עמ' 356, ש' 27) והוא עצמו לא שוחח על כך, לא עם שומר האתר שאחדה ולא עם נהגים אחרים (עמ' 356, ש' 31-27, עמ' 361, ש' 16 ובניגוד לעדות העדים שאחדה ואזולאי).
הנאשם אף הכחיש את העובדה, כי בעת שנפגש בחצות הלילה של תאריך 10.6.1993 עם נהג המשאית מאופקים מר אזולאי ונתבקש על ידו להבהיר מה הוא עושה ליד אתר האשפה ללא השופל, ומדוע הוא אינו יושב בצריף בו שהה השומר שאחדה, השיב, כי ייתכן והשומר שאחדה שוהה עם בחורה בצריף ואולי אף מקיים עימה יחסי מין (עמ' 357, ש' 30-23). לגרסתו, הוא כלל לא נפגש עם אזולאי ליד אתר האשפה, אלא רק ליד שער הכניסה לאתר (עמ' 358, ש' 23-17, בניגוד לעדות העד אזולאי, ובניגוד לדבריו שלו במהלך השיחזור ת/10, מתאריך 29.6.1993, עמ' 60, מס' סד' .(493-492
הנאשם הכחיש, כי אמר אי פעם לאזולאי ו/או לשאחדה את המלים "הבחורה בזבל" (בניגוד לעדות שאחדה ואזולאי, בניגוד לדבריו למדובב כבר באחת משיחותיהם הראשונות בתאריך 22.6.1993, ת/20, עמ' 19, מס' סד' 366: "היו אצלנו יהודים, אמרנו שאולי בזבל", ובניגוד לדברים שנאמרו בעימות המוקלט בינו לבין שאחדה, ת/68, עמ' 9).
עוד הכחיש הנאשם, כי אמר לחוקר עמוס עזריה, אשר הגיע לביתו לחקור אותו בפעם הראשונה, לא כחשוד, את המשפט:
"ידעתי שתבואו אלי" (עמ' 364, ש' 17-16, ובניגוד לדברי החוקר עמוס עזריה).
יתרה מזאת, הוא אף הכחיש כי מסר לחוקר עמוס עזריה איזו שהיא גרסה בחקירה, אפילו לא עדות מכחישה לאחר שנפגש עם עורך דינו הראשון (ת/58). לדבריו, "כלום לא אמרתי לעמוס" (עמ' 379, ש' 19).
המציאות, כמובן, כמתואר וכמפורט לעיל, מוכיחה את ההיפך.
אולם, מעל ומעבר לכל אלה, הכחיש הנאשם בעדותו בבית המשפט כי הודה בפני המדובב, ולו בחצי מילה, בכך שאנס ורצח את הנעדרת (עמ' 370, ש' 29-21). גם כאשר
--- סוף עמוד  204 ---
סניגורו המלומד הציג לו שאלה מדריכה באופן מפורש, כמו גם שאלות רבות אחרות שהוצגו בדרך אסורה זו בחקירה הראשית, אך ללא כל התנגדות מטעם התובע המלומד -- גישה הראוייה אך לשבח -- כי הוא עצמו שמע במו אוזניו את הודאתו בפני המדובב, הכחיש זאת הנאשם והשיב:
"גם כשאתה אומר לי, עו"ד פלדמן, שאתה אמרת לי בשיחה ביננו, ששמעת במו אוזניך שאני הודיתי בפני המדובב, אני עונה שלא אמרתי למדובב שעשיתי את המעשה ואני בטוח בכך" (עמ' 371, ש' 25-23).
וכשמעלה בפניו עו"ד פלדמן במבוכת מה, מודגשת ומוחצנת, את האפשרות, שמא פשוט נשתכחה ממנו עובדה זו והוא איננו זוכר זאת, הוא משיב:
"כאשר אתה מציג בפני את האפשרות שאני לא זוכר, אני משיב לא". (עמ' 371, ש' 27).
גם כאשר מבקש ממנו סניגורו להבהיר למה התכוון למעשה כשאמר למדובב, "שאם תבוא אישתי ומעבידי אני אצא מהענין, אני משיב, שזה שקר, לא אמרתי דבר כזה" (עמ' 378, ש' 26-24).
גם כשמופנית תשומת-לבו לקלטת ת/20 (שיחתו עם המדובב), הוא עדיין דבק בהכחשתו (עמ' 395, ש' 10-4), ולגרסתו, "אף פעם לא אמרתי למדובב שעשיתי את המעשה (עמ' 400, ש' 8).
כך גם לגבי שתיית הקפה באותו ערב בצריף של שאחדה יחד עם הנהגים האחרים [("כאשר אתה (הסניגור - צ.ס.) אומר לי שזה לא נכון שלא היה אף אחד (בצריף של שאחדה - צ.ס.), אני משיב, שלא היה אף אחד" (עמ' 359, ש' 20-19)].
זה ועוד זה. הנאשם, בניגוד לגרסת חוקרי המשטרה, הכחיש כי שהה אי פעם לבדו בחקירה עם הקצין סנ"צ אבוקסיס (עמ' 373, ש' 19-18, ובניגוד לגרסת סנ"צ אבוקסיס עצמו). הנאשם אף טען, כי מעולם לא הודה בפני אנשי המשטרה שהוא רצח את הנעדרת (עמ' 374, ש' 5-4).
לדבריו, הוא כלל לא יצא לשיחזור בלילה הראשון לאחר שהודה (עמ' 374, ש' 21, ואף עובדה זו, כמבואר לעיל, נסתרת), ולגרסתו, גם לאחר שהודה, היה זה למעשה בחצי פה: "הם (השוטרים - צ.ס.) אמרו את הדברים האלה ואני רק אמרתי: כן" (עמ' 374, ש' 30-29, ואף זאת, כמבואר וכמפורט לעיל, נסתר מפורשות).
גם כאשר אומר לו סניגורו המלומד, "שרואים שאני (הנאשם - צ.ס.) אמרתי את המשפטים האלה, אני משיב, שהם שאלו אותי אם עשיתי ככה, אבל מרוב לחץ והפחד אמרתי להם: "כן כן" (עמ' 375, ש' 7-4).
בהקשר לשיחזור עבירת האונס שבוצעה בחורשה, הכחיש הנאשם שהיה אי פעם בעבר בחורשה זו (עובדה הנסתרת מיניה וביה על ידי הנאשם עצמו בעת שציין במהלך השיחזור בחורשה את עובדת המצאות תעלה במקום, שלא היתה, לדבריו, בערב בו אנס את הנעדרת, ועובדה זו נתאשרה, כמבואר לעיל, על ידי העד מאיר נחום). לגרסתו בבית המשפט: "אף פעם לא הייתי שם, אבל אני עובר משם, אבל אני לא מכיר אותה" (עמ' 376, ש' 12-11 ובהמשך, "זרקתי להם את המלה בחורשה, ואמרתי להם בחורשה משום שאני עובר משם". (עמ' 376, ש' 19-18).
כאשר מציג בפניו סניגורו את העובדה, כי הוא נראה בבירור במהלך השיחזור כשהוא מצביע על מקום ספציפי בו ביצע את האונס, הוא משיב: "כשאתה אומר לי, שהצבעתי על המקום בחורשה ואמרתי להם שפה שכבתי עם הבחורה, אני משיב ששאלו אותי ועניתי להם כן" (עמ' 376, ש' 7-6).
גם אמירה זו נסתרת לחלוטין באמצעות הצפייה והאזנה לשיחזור, כמבואר לעיל.
--- סוף עמוד  205 ---
מחד גיסא, מכחיש הנאשם כי שמע ששאחדה או הפועלים האחרים דיברו על הנעדרת (עמ' 356, ש' 31-24), אך מאידך, בהמשך דבריו, הוא משיב לסניגורו, כי "לשאלתך, על מה דיבר אותו ערב נהג המשאית עם שאחדה, אני משיב שהוא דיבר על הבחורה" (עמ' 360, ש' 13-12).
בעקבות תשובתו האחרונה, הוא נשאל בהמשך על ידי סניגורו, האם הקשיב לשיחה זו, ותשובתו היתה: "לשאלתך, האם הקשבתי לשיחה, אני משיב שאני לא, כל אחד והחיים שלו" (עמ' 360, ש' 21).
בהמשך תשובותיו לסניגורו, אף הרחיק לכת בתשובתו, כשטען, כי "לשאלתך, האם בראש שלי חשבתי על הנושא שהבחורה נעלמה, ואולי חשבתי שהיא פה (באתר דודאים - צ.ס.), או שם, אני משיב, שלא חשבתי על זה כלום. לשאלתך, אולי ניסיתי לחשוב, משום שאני נוסע קרוב למקום שהיא נעלמה, אני משיב שלא. אני לא חשבתי על שום דבר חוץ מהעבודה שלי והפרנסה" (עמ' 361, ש' 14-10).
גרסת הנאשם בבית המשפט באופן כללי היתה, שהודה בחקירה אך ורק מאחר "וזה יותר טוב להודות, כי זה פחות חקירות" (עמ' 374, ש' 18).
גם גרסתו בבית המשפט, לפיה "אני לא אמרתי להם שהגופה נמצאת במזבלה" (עמ' 377, ש' 23-22) הופרכה, כמבואר לעיל, על ידי דבריו שלו, הן למדובב והן לחוקרי המשטרה.
יתרה מזו, הוא עצמו הודה בבית המשפט, כי "נכון שבשלב מסוים אני הצבעתי במזבלה על המקום שבו צריכה להימצא הגופה, אבל הכל שקר" (עמ' 377, ש' 26-25), וכשנתבקש להבהיר, מדוע הצביע לחוקרים על מקום השלכת הגופה במזבלה, השיב:
"...במקום להתרחק מהשוטרים, התקרבתי אליהם יותר מדי. הלכתי יחד איתם. הם אומרים לי בוא תעלה ואני הולך יחד איתם" (עמ' 377, ש' .(30-29
בהמשך, כשהוא מודה כי הצביע על מקום מסוים במזבלה אליו השליך הגופה, הוא מבהיר כי עשה זאת בשל פחד. וכאשר שואל אותו סניגורו, ממה למעשה פחד, הוא משיב:
"לשאלתך איזה פחד וממה, אני משיב שפחדתי מבית הסוהר" (עמ' 378, ש' 9; עמ' 381, ש' 19-18).
האם ההצבעה על מקום קבורת הנעדרת תשחררו מאימת בית הסוהר?
מאידך, במקום אחר בעדותו הוא טוען את ההיפך ולטענתו, כלל לא פחד מבית הסוהר (עמ' 371, ש' 5-4).
כאשר נתבקש להבהיר מה אמר לעורך דינו כשנפגש עימו לראשונה, השיב:
"...הוא שאל אותי למה הודית, ואמרתי לו שלא היה לי עורך דין ולא היה לי כלום ואז נפלתי" (עמ' 380, ש' 21-20).
ובמקום אחר בעדותו טען כי:
"לשאלתך איך לחצו עלי לומר שעשיתי דבר כזה, אני משיב שפחדתי" (עמ' 403, ש' .(20
אף לא הסבר על לחץ אובייקטיבי או סובייקטיבי מסוג כלשהו.
--- סוף עמוד  206 ---
ובנושא אחר; בעדותו בבית המשפט (עמ' 406, ש' 22-21), טען הנאשם, כי איננו זוכר כלל שהודה בפני שופטת המעצרים בעבירה המיוחסת לו ואף איננו זוכר, שציין בפניה כי השליך הגופה ליד הגשר. אצטט להלן, את דברי הנאשם כפי שנרשמו מפיו בפרוטוקול הדיון במעצרו, בת"מ 1139/93 (מוצג נ/3), מתאריך 23.6.1993:
".... זה נכון שאני הודיתי שרצחתי ואנסתי את חנית קיקוס, אין לי מה להגיד מעבר לכך. זרקתי את הגופה על הכביש".
ובנוסף להודאתו הנ"ל בפני שופטת המעצרים, לוותה התנהגותו בהתרגשות רבה, כפי שתיארו זאת חוקרי המשטרה שנכחו במקום. החוקר דידי תיאר את התנהגות הנאשם כך:
"התחיל (הנאשם - צ.ס.) להזיע כמו ברז מים (עמ' 157, ש' 27) ולאחר יציאתו מאולם בית המשפט הודיע לאימו ולאישתו, תוך פרץ בכי, ש"סיפרתי להם את כל האמת" (עמ' 157, ש' 29).
הסניגוריה, מטעמיה היא, מסיבה שלא נתבהרה ולא נתבארה דייה, לא שאלה את אשת הנאשם כל שאלה בנושא זה ואף לא הזמינה את אמו של הנאשם להפרכת האמור לעיל, וההמנעות הנ"ל אומרת דרשני.
לדברי העד דידי, בכניסה לבית המשפט נשאל הנאשם על ידי צלם הטלויזיה בערבית, אם הוא הוכה במהלך החקירה והנאשם השיב על כך בשלילה (ראה דו"ח נ/46).
הוא דו"ח (מוצג נ/2), בו פירט את התנהגות פקד עמר ערך אף הנאשם בביהמ"ש:
"לפתע הזיע (הנאשם - צ.ס.) בצורה לא נורמלית, הפך את עיניו והחל מתנדנד...אמר, אני לא מרגיש טוב, בשלב זה גם הודה בפני שופטת המעצרים על ביצוע (צ"ל "בביצוע" - צ"ס) העבירות וענה לשופטת ששיחזר והודה".
החוקר אליעזר דהן, רשם אף הוא דו"ח על התנהגות הנאשם באותו יום (מוצג נ/41).
אף הנאשם עצמו, במהלך שיחתו במשטרה עם הקצין אבוקסיס (נ/24, עמ' 9, מס' סד' 4416-4327) הבהיר, בלשונו הוא, את התנהגותו בביהמ"ש:
"הייתי היום בביהמ"ש, ראית אותי איך הזעתי ? למה ? למה ?
נזכרתי בזה, התחלתי לרעוד, לא יכולתי להחזיק את עצמי...".
והנה, דווקא בעדותו בפנינו, כאשר נשאל על כך, הוא מעדיף מטעמיו הוא, שלא לזכור כלל שהודה בפני השופטת בביצוע העבירות המיוחסות לו.
ב.    כללו ועיקרו של דבר הראייה המסייעת נדרשת לחיזוק האמון בעדות העיקרית. "אין היא בבחינת מסד להרשעה אלא כלי לטיהורה של העדות המשמשת מסד כזה, מאותו אבק חשד הדבק בה, כביכול, למרות אמונו של בית המשפט" (ע"פ 779/79 מ"י נ' בוריס קדוש, דף לפרקליט 218).
בעודנו מציבים זו מול זו את גרסאות בעלי הדין, ובוחנים את הנקודה העובדתית שבמחלוקת, ברי כי אין דומה עניינו של מי שמתכחש לחלוטין לעובדה מסויימת, כגון המצאותו במקום פלוני או היכרותו עם אלמוני, או הודאתו בפני פלמוני, לעניינו של מי שמודה בכך, אך מתכחש למעשה מוגדר, ולכן, בידוע הוא, שככל שיריעת ההגנה מתקצרת, דרישת הראייה המסייעת גוברת וההיפך.
הכפירה המוחלטת של הנאשם, בעובדה שהודה בפני המדובב בביצוע העבירות המיוחסות לו, מבלי להשמיע כל טענה על האופן והסיבה לכך, הנסתרת כאמור על ידי אותן ראיות חיצוניות
--- סוף עמוד  207 ---
- ההקלטות, ועדות המדובב עצמו - מחייבת את המסקנה ששיקר וניתן להתייחס לשקריו אלו של הנאשם גם כאל סיוע לראיות התביעה (ע"פ 99-147/65, שרדי נ' היוהמ"ש, פד"י י"ט (552 (2, וכן ניתוחה של הסוגייה בפי השופטת בן-פורת בע"פ 269/77 מ"י נ' בכר ואח' פד"י ל"ד (517 ,(3); וכן, ע"פ 814/81 אל שבאב נ' מדינת ישראל, פד"י לו' (833 ,813 ,(2, מפי כב' השופט, כתוארו אז, שמגר).
כך גם באשר לשקריו המהותיים הנוספים, כמבואר וכמפורט לעיל.
לשון אחרת, מכיון שהנאשם הניח למעשה חומה אחת של "להד"ם!" בעיקר כנגד הטענה בדבר הודאתו בפני המדובב בביצוע העבירות המיוחסות לו, הרי משנפרצה אותה חומה, אין היא עומדת לו עוד.
המדובר בשקרים חד - משמעיים בנקודה מהותית, שנאמרו בכו להעלים את האמת מבית המשפט, ושהוכחו לא רק מתוך עדותו של המדובב, אלא כאמור גם מתוך ראיות עצמאיות נוספות. (ע"פ 161/72 פד"י כ"ח (203 (2).
ויודגש; השאלה אם שקריו של הנאשם יכולים לשמש "סיוע" מן הבחינה הטכנית, או שיש בהם אך ורק משום "חיזוק" לראיות המפלילות של התביעה בלבד, היא שאלה השנוייה עדיין במחלוקת (ראה י. קדמי, "על הראיות בפלילים" (דיונון, תשי"ג) 160 ,85 ,84).
לפיכך, בעניננו ניתן לפחות להסיק, כי שקריו הנ"ל של הנאשם מהווים חיזוק בעל משקל ניכר ביותר לראיות התביעה. פרק רביעי: סוף דבר 32. "מבחן פנימי"+"מבחן חיצוני" - סיכום.
צריך אולי מידת מה של נאיביות כדי שנאמין, שהחלטה להודות בעבירות רצח ואונס, אשר בפועל לא בוצעו על ידי הנאשם, תתקבל אצלו בתחום המודע והרציונאלי, בעוד הוא אדם בעל תודעה, היכול, למרות הפיגור הסביבתי הקל עד בינוני ממנו הוא סובל - אם הוא אכן סובל - לקבל על עצמו אחריות להחלטות (ראה יכולתו בשיחזור הראשון להתכחש לעבירת החטיפה וההסבר המעין-משפטי שנתן לכך מייד בסמוך לאחר הודאתו הראשונית, כמבואר לעיל).
אומנם, גם אדם שקול וקר רוח עלול לאבד מידה מסויימת של פכחון, אך עליו לקבוע לעצמו קווים אדומים מראש, כשעיתותיו בידו וחושיו צלולים.
מה לו לאדם, גם אם צלמו פגום ומשובש, מה שאין במקרה זה, גם אם אין לו תקנה, וזה בוודאי לא הנאשם שבפנינו, שיודה בעבירות כה חמורות? הרי לא יכול היה לסבור, גם לא סובייקטיבית, שיזכה עקב כך לתמורה כלשהי מחוקריו, מה שיכול היה לקרות אולי בעבירות אחרות, קלות יותר. הוא לא גילה גם קוצר רוח ורצון להיפטר מהחקירה וטירדותיה.
ידוע לכולנו, שהן הגוף והן הנפש ערים הם לשוני המהותי שבין חום וקור, בין בהיר וכהה, בין אור לבין חושך, בין יש לבין אין, בין אמת לבין שקר. הניגוד שבין היש לבין האין, בין קרה לבין לא קרה, מסמל את הפער שבין ידיעת האמת והכרת העולם לבין הגישוש אחריהן.
צירוף אותם ניגודים מתייחסים אף להתנהגות האדם וכלל החשיבה האנושית. יש בצירופים אלה השלכה של אופי הטבע על אופי האדם.
התבוננתי בנאשם, דיבורו לא היה רב פנים וממדים, שפתו לא היתה רבת משלבים, בעיקרה היתה לשון תקנית ויום יומית. תחת לשונו, לא נפרשו רבדים של אדם החי דרך קבע רק בעולם של שקרים. דיבורו, אף כי לא היה דיבור אינטלקטואלי ואף לא היה זקוק להשתעשעות במשחקי מילים, היה דיבור בהיר והוא הצליח להציגו כמכלול, הן במהלך החקירות והן בפנינו, ללא כחל ושרק (ראה לעניין זה, אף את התייחסות ד"ר מסאלחה, כמבואר לעיל).
זכרונותיו, עמדו לדעתי בסימנם של ריגושים ברורים כל כך והיוו חיפוי ומחסומי הגנה, שחסמו לו, בפרק מסוים של זמן, בהצלחה יתרה את דרכו לאותה הוויה ריגושית עמוקה שארעה בתאריך הרלוונטי.
--- סוף עמוד  208 ---
בחנתי את מרכז דיבורו ואף ניסיתי לתהות על זה שבשוליים, זה שכלל עובדות אובייקטיביות וזה שדיבר על אמת סובייקטיבית. תרתי אחר המציאות החיצונית שאפפה אותו ואחר אותה מציאות נפשית שלו אשר הגנה עליה.
ניסיתי להתקרב ולחבור לאמיתות החבויות בספור המעשה, וכדי לעשות זאת נדרשתי לתצפית חדה (אינטרוספקטיבית) באותה חווייה נפשית של הנאשם לשם ניתוחה וזו דרשה ממני תצפית פנימה.
הסניגור המלומד, בק"נ טעמיו ובטיעוניו הסדורים והממצים, ניסה לעבות בפנינו שתי דמויות בגוף הנאשם, שבויות באופן זה או אחר במארת המקום ומכוננות מעין מיקרוקוסמוס אנושי, שיש בו "האיש החלש" הפרמיטיבי והמפגר, וכן ציירו כאיש המוכן לרצות את חוקריו עקב המעשה אותו כלל לא ביצע [עמ' 1 ס' 1, עמ' 4 ס' 11 ,10, עמ' 5 ס' 12, עמ' 7 ס' 17, עמ' 20 ס' 50 ,49, לסיכומי הסניגוריה בכתב, וכנספחים אליהם צורפו מאמרים וספרות מקצועית עניפה העוסקים בהודאות כוזבות, מבלי להעיד בפנינו מומחים לדבר על ערך המאמרים שצורפו ומהימנות מחבריהם, ובשל כך אין מנוס מלפנינו, אלא להתייחס אליהם כאל עדות שמיעה גרידא (ראה ע"פ 889/79, חמו נ' מדינת ישראל, פ"ד ל"ו (493 ,479 ,(4 מול אותיות השוליים ה', ו'].
וכתנא דמחזק לדוגמא, בעת חקירתו הנגדית את הקצין אבוקסיס, ובהתייחסו לקלטת נ/23 (תמליל - נ/24), אשר הושמעה, בחלקה, אף לביהמ"ש במהלך החקירה בה עמד העד אבוקסיס על גרסתו, לפיה, אך ורק לאחר שהנאשם בעצמו ציין שקבר את הגופה ב"זבל", הוא הזכיר בפניו נושא זה, ובשום פנים ואופן לא לפני כן, טען הסניגור המלומד בהקשר זה, שהקלטת והתמליל מלמדים את ההיפך, קרי, שהעד הוא היה זה שהעלה לראשונה בפני הנאשם את המילה "זבל" כמקום אליו הושלכה הגופה.
כאן ועתה לא רק שראוי להדגיש שתשובת הנאשם בכללותה איננה נשמעת בהקלטה, אך שומעים היטב את סנ"צ אבוקסיס אומר לו בתשובה לדבריו, שאינם נשמעים, את המשפט האומר דרשני: "אם אתה אומר...", אלא שמזדקרת לה השאלה, מה התימוכין שבהגיון ואיזה אינטרס היה להם לאנשי המשטרה לומר לנאשם, לא כל שכן, להציע לו גרסה שאיננה נכונה מבחינתו, רק כדי שיאמצנה, ולפיה, הנעדרת נמצאת דווקא ב"זבל". ובנוסף, גם עיון באמרתו המכחישה עדיין, יום אחד טרם פגישתו עם המדובב, מלמד, כי הנאשם כבר אז נקב באפשרות, שהוא דחף את גופת הנעדרת עם הזבל ( ת/55 מתאריך 21.6.1993, עמ' 4 ש' 22-19, ש' 28, וכן עמ' 5 ש' 5-1).
זה ועוד זה. בתמליל השיחה בין הנאשם למדובב, שנערכה בתאריך 22/6/93 (יום לפני שיחתו הנ"ל של הנאשם עם סנ"צ אבוקסיס) מלמד מיניה וביה, כי הנאשם ציין כבר אז בפני המדובב פעמיים, את נושא הזבל. בפעם הראשונה, היה זה בקלטת מס' 1 (ת/20) עמ' 11, מס' סד' 307 ("אמרתי שאנחנו חיים בזבל") ובפעם השניה, בעמ' 19, מס' סד' 366 ("היו אצלנו יהודים, אמרנו שאולי בזבל, לקחו את זה כוונה אחרת, חשבו שהנעדרת בזבל").
בנוסף; גם עיון בדו"ח שנערך ע"י פקד עמר בתאריך 23/6/93 (נ/22, עמ' 1) מלמד כי:
"...סנ"צ אבוקסיס החל לדבר על לבו (עוד במועדון בתחנת משטרת אופקים - צ.ס), כדי שיספר היכן שם את הגופה... ואז, בשלב מסוים, ולאחר שנאמר לו לחשוב, אמר, בואו נלך, ואמר לנסוע למזבלת דודאים".
כמבואר לעיל, נושא ה"זבל" והאפשרות שהנעדרת טמונה באתר, הועלה לראשונה כבר ע"י העד אזולאי, עוד בטרם נעצר הנאשם, זאת בשל אותה שיחה שניהלו אזולאי, שאחדה והנאשם באתר דודאים, בסמוך לאחר היעלמות הנעדרת. העד אזולאי מסר על כך עדות מפורטת במשטרה, כך שהיתה כבר בידי חוקרי המשטרה סברה, שטרם הוכחה, כי קיימת אפשרות שהנעדרת טמונה באתר דודאים.
מסיבה זו אף נעצר השומר שאחדה וראוי שנזכור, כי אל הנאשם הגיעו חוקרי המשטרה, לראשונה, כדי לגבות ממנו עדות כעד ולא כחשוד. למרות זאת, איפשרו לו החוקרים בשלב מאוחר יותר, לאחר הודאתו הראשונית, להוליכם בשחזור הראשון למקום מטעה (תעלה + גשרון בסמוך לשדה תימן) ולא הורו לו להוליכם ישירות לאתר הזבל דודאים.
--- סוף עמוד  209 ---
ואולם, בסמוך לאחר חזרתם מהשחזור הנ"ל, נשללה האפשרות שהגופה הושלכה למקום חשוף לעין כל, בו חולפות להן מכוניות רבות וקשה להניח שבמקום סואן שכזה, בשעה 22:00 או בסמוך לכך, תושלך גופה ממכונית נוסעת. זה ועוד זה; ייתכן והנאשם עצמו, כפי שביטא זאת בפני המדובב, כלל לא היה משוכנע בשלב זה שהנעדרת כבר מתה, או שמא היתה עדיין רק מעולפת, עובדה העלולה לסבכו מאוחר יותר.
לפיכך, רק בשלב זה התחזק החשד אצל חוקרי המשטרה, שאכן הגופה נקברה באתר דודאים.
ובנוסף; נושא קבורת הנעדרת באתר דודאים, הועלתה לראשונה מפי הנאשם. היה זה בסמוך להודאתו באותו יום בפני שופטת המעצרים, כאשר, כמבואר לעיל, הוא טען בפני החוקרים דידי ועמר שהובילוהו אל הדיון בהארכת המעצר וממנו, כי קבר את הנעדרת, והיה עדיף, מבחינתו, לו קבר את עצמו במקומה.
וכך שוטט לו הסניגור המלומד בנוף אנושי עם שפע דמויות כשהוא מטביע אותנו בים של פרטים ביוגראפיים של הנאשם, בהכללות ובציוני מעשים של יום יום, אך גם באפיון עשיר של ניואנסים על אדם הסובל מפיגור, אב, בעל, פועל פשוט, שאינו יודע קרוא וכתוב, משול כחרס הנשבר, כחציר יבש, כעציץ נובל, כצל עובר וכענן כלה.
די בתיווי האינטראקציה של דמות הנאשם עם סביבתו כפי שהצטייר בבית המשפט - כך טוען סניגורו המלומד - כדי להעיד על המתחולל בנפשו. והוא הדין בהנעה פנימית שאפשר והדריכה את הנאשם להרעיף על חוקריו מידע כוזב למכביר.
פרוש הסניגוריה הוצג כחלק מטקסט נצפה, אבל מהו הטקסט הזה?
הבהובי תמונות, חלקים מן הזמן שתוחמים אותם, קולות שאפשר להפרידם מן האמת.
כשלעצמי, צריכים היינו לגלות ולהגיע לאותה מידה של עקיבות וטוהר האמת שעלו מדבריו. נדרשתי למאמץ של האזנה דרוכה, חשדנית, שארבה לכל מילה ומילה, שמא המדובר בזיוף של אמת ולא אמת טהורה ומטוהרת מסיגי ספק.
דיבורו, ככל סיפור מסוג זה, בכל פשטותו ושטיחותו, הכיל, כפי שכבר ציינתי לעיל, רבדים סמויים שתבעו מאיתנו קריאה פרשנית.
את מה שאמר, את מה שנכתב מפיו, האם זו המציאות, או ייצוגה הידוע והמובן של המציאות? ואם אין בפיו "אמת של מציאות", מדוע לומר זאת? מדוע לספק עלילה שלא נבראה?
באותם קווים חדים של חקירה אחר אופק האמת, קראתי את דבריו, תנועותיו, התנהגותו, במין מסע עקשני לתור אחר אותה תכלית שתביאני בסופה אל אותה פאקטואליסטיות, עובדתניות אמיתית. הזהרתי עצמי כדי שלא תישמע אף לא איוושה של היגד מזוייף של הודאה, אף לא בת קול של משטמה מסתורית, שחלחלה אל נבכי נפשו של הנאשם, שהביאה אותו להודות במעשים אשר על פניהם נראים, אליבא דסברת הסניגור המלומד, בהתייחס אליו ואל אישיותו, נלעגים ומגוחכים.
בסיכומיו בכתב (עמ' 27 ס' 70) ביקשנו הסניגור המלומד בכל לשון מתבקשת, "לאטום אוזנינו (ואם יורשה לי להוסיף בשמו, אף את עיננו - צ"ס) לפיתוי שמהלכת עלינו הודאות הנאשם, כפי שאטמו המלחים את אוזניו של אודיסאוס לשירת הסירנות, פן ישליך עצמו לים אחריהן, ולהתבונן בהודאות אלה, בפיכחון, ללא דיעה קדומה, ובזהירות נוקדנית".
אכן, כך ואך ורק כך השתדלתי והתאמצתי לנהוג. בחנתי את האופי האשלייתי של המציאות. ניגשתי אל מילות ההודאה כאל אובייקטים חשובים ולא רק כאל כלי הבעה. אין זו טכנאות, אלא מחשבה אינטגרטיבית עמוקה, תוך עיבוד ובחינת היחסים שבין עולמו של הנאשם במהלך מעצרו ולפני כן, לבין שפתו, אותה הביע בהודעותיו, הודאותיו, ועדותו.
--- סוף עמוד  210 ---
התרשמתי כי דיבורו הפנימי והחיצוני הינו למעשה מאבק בין שתי המגמות; של סגירות ואי רצון לחשוף בפני המדובב וחוקרי המשטרה ראיות, מחד, ופתיחות מוחלטת אנושית בפניהם מאוחר יותר, מאידך.
תרתי אחר שורשיהם של דבריו, יונקי מעמקים, שמא יש בהם, כסברת הסניגור המלומד, מרכיבים המאיינים את רציפות דבריו. שמא אחד מחומרי הבנייה המרכזיים של הודאותיו חלש ונוטה להסדק.
לא יכולתי להתרשם כי בפנינו אדם אשר תחושת חייו המדשדשת בשלולית דלוחה של תפלות ושל שיגרה שוממת לאין מוצא, שנעדר ממנה אולי כל זיק של חיים פרודוקטיביים, יהוו את התשתית לנטיעת סיפור כה דמיוני וכה כוזב.
חשתי כי על אף שנושא הוא את מועקת התפלות והזולות של החיים האפורים סביבו, הרי שיש בדבריו, מידה של נחרצות ועקביות ומאלה בעבעו רגשות אשם, מוצדקים, חזויים מעצמם.
דיבורו נגע באצבעות כוויות באחד הנושאים המקודשים בתרבות האנושית - חיי אדם, חיי נערה נעדרת שגופתה טרם נמצאה, טרם הובאה לקבורה, והוריה האומללים והמוכים, כמו גם כל בני המשפחה והחברים, תרים אחריה עד בלי די.
אמנם, שרשרת "שגעונו" יכולה אולי ל"שעשע" בקסם המיוחד שיש בעולם פרוע וכאוטי, בו אין ודאות צפוייה והכל בו אפשרי, אך לא אוכל לקבוע כי עלה חשד מלפני, שדווקא דמיונו של הנאשם נסחט במקרה זה עד תום, בעימותו עם "בעל סמכות", ובודאי לא בעת שיחתו עם המדובב.
ויודגש שוב ושוב; המדובב, כמבואר לעיל, כלל לא הכיר את פרטי הארוע. נסיונו הקודם הרב כסייען שב"כ נסוב כנראה אך סביב דיבוב מחבלים שפגעו או תכננו לפגוע פיגוע פח"ע בישראלים. גם שיחתו עם הנאשם הכילה בחובה, כמבואר לעיל, רבדים לאומניים - דיבור ואף שירה בקול רם - ולו למראית עין, לצורך יצירת מרקם יחסי אמון בין שניהם (ת/20, עמ' 13, מס' סד' 6 ,455 ,453 וכן, ת/21, עמ' 4, מס' סד' 221 ,216 ,215, וכן, עמ' 5 מס' סד' 222).
תפקידו הבלעדי היה לנסות ללקט מידע אם ידוע לנאשם היכן נמצאת הנעדרת ואם הנאשם עצמו היה מעורב בארוע הקשור להיעלמותה.
מידת ההגיון והסבירות מחייבת להסיק, כי המדובב, בשל האמור לעיל, כלל לא ציפה לשמוע מהנאשם,שהוא היה מעורב בארוע פלילי (להבדיל מבטחוני), שעניינו קשור גם באינוסה של הנעדרת עובר לרציחתה.
משכך הם פני הדברים, יש תימוכין למסקנה, לפיה, מרגע בו מצא עצמו הנאשם חושף בפני המדובב גם את עובדת אינוסה של הנעדרת, טרם רציחתה, מעצימה עובדה זו, כשלעצמה, גם את משקלה הפנימי של הודאת הנאשם בכללותה.
ויובהר; העובדה שהנאשם הודה בפני המדובב בעבירה, אשר כלל לא היתה ידועה עד מועד זה לאף לא אחד מן המעורבים בחקירה, שכן עיקר מעיינם היה נתון, מטבע הדברים, בעיקר לחשש המוצדק שהיא נרצחה, מסבה זו אחרת; דווקא עובדה זו, מקנה להודאתו הכללית המאוחרת בפני חוקריו, בכלל, ולזו הראשונה שבפני המדובב, בפרט, משקל יתר.
אילו הודאת הנאשם במעשה הרצח, לא היתה אותנטית, ומתקשרת לאופי הלאומני של חלק משיחתם, סבורני שהיה מסתפק אך בהודאה ברצח. הא ותו לא. אך עובדת חשיפת הקשר המיני הקודם בינו לבין הנעדרת, ביוזמתו, באופן מפתיע ביותר, היא המקנה אותנטיות יתר להודאות הנאשם, ושוללת לחלוטין את הסברה שהושמעה לאורך כל הדרך מפי הסניגוריה, שאין כאן אלא בליל של הזיות בעת בו גברה אצל הנאשם הפנטזיה של אדם סובל.
--- סוף עמוד  211 ---
כתנא דמחזק, נשוב ונזכיר, כי במהלך השיחזור הראשון, ידע הנאשם לעמוד על גרסתו, שלא חטף את הנעדרת ואף ידע להבהיר הבהר היטב מהי חטיפה, מה נדרש לעשות כדי שהמעשה ייחשב לחטיפה, ומדוע הוא לא ביצע מעשה המסווג לקטיגוריה של חטיפה.
אנו שקראנו את דבריו, מבטיו ותנועותיו ספגנו לתוכנו את הדיהם.
קראתי קריאה שנייה ושלישית את תוכן דבריו והתרשמתי כי אף על פי שראשיתם של דבריו היוו אומנם הצהרת רגשות מבולבלת, שהסתירה חלק מן האמת, הרי אחריתה היתה מעין סיכום הגותי, מדוכדך מאוד, על טיב מעשיו האלימים ביותר שביצע כלפי הנעדרת. כל הנגיעות האימז'יסטיות בהווייתו של הנאשם במראהו הפיסי, בתנועותיו, בדברים שאמר, כולם קיימים זה בצד זה במרחב הודאותיו ושיחזוריו.
ובלשונו של פרופ' לוי; אם הגיע הנאשם למבוי סתום והוא נלחץ, הוא מסוגל להגיב באלימות (עמ' 470 ש' 31-27, וכן עמ' 471 ש' 11-10).
התרשמתי מחזרותיו המצולקות עד כאב על מילות הכאב של הבעת הצער וחזרה על צירוף המילים המביעות פחד וחרטה כנה, שלא היוו אך תסמונת של כאוס רגשי גמור, אלא דיבור שהצליח להתארגן לאמירה קומוניקטיבית - רציונאלית.
הוא אכן התלבט תחילה, ובדין, אך בסופו של דבר הסתמנה אצלו תנועת התארגנות בנפשו הדוברת, אשר גייסה את כל כוחותיו כדי להטיל את המצוקה הנפשית שנשא בגין המעשה שביצע, לתמונה קונקרטית של הודאה והבעת חרטה.
למסקנה זו הגעתי לאחר שנדרשתי לעיון חוזר ונישנה בכל אחת מאמרותיו, בכתב ובע"פ, כדי שיתבהר לי, מעבר ומעל לכל שבר של ספק, כי הטון של דבריו ומשקלן של אימרותיו, הוא טון ומשקל של דברים מפוכחים המנסחים את דבריו לאשורם.
לסברתי, כוחה האותנטי של הודאת הנאשם, עומד על תיאור פנימי, אמיתי עד מאוד, של סערות רגשיות קשות מנשוא, אשר איפשר לנו להציץ פנימה, אל מחוזות הטירוף שבמעשהו, בדרך שגם מי שלא חווה אותם מעולם, יכול היה להתרשם מכנותם. חשתי במסע של דבריו שהיווה תחילה מעין צעקה ראשונית,המגלה אך טפח ומכסה טפחיים, אשר נקלעה מאוחר יותר לתבניות דיבור, אלה הפנימיות ואלה החיצוניות, אלה של מילות הודאה מפורשת ומלאה, ואלה של התנהגות אשר כולה מביעה חרטה בגין מעשיו.
לא אוכל לקבוע כי נוצר בי ספק, ולו הקל ביותר, כי הנאשם אשר הודה במעשים המחרידים שיוחסו לו, עשה זאת תוך שיבוש של מנגנוני הבקרה שלו על המשתמע מדברי הודאה אלו, כתוצאה מהחשפותו למעצר ולחקירה, שהם ארועים טראומטיים כשלעצמם.
הסניגור המלומד ניסה לצייר בפנינו עולם מלא של הסברים למעשהו החריג של הנאשם, אשר קפץ אל התהום, אל הנשייה, אל האין, ואף רתם לצורך כך את שני המומחים מטעמו, ובמיוחד את הפסיכיאטר, פרופ' לוי, אשר בחר, מטעמיו הוא, דווקא בדמות הנאשם כקולב לתלות עליו את הגיגיו האינטלקטואליים, כשהציב את חוקרי המשטרה כבני אדם עמוסי קונספציה מוטעית, בתנאים שהופכים אותם מועדים לטעות בסיסית.
שני מומחי ההגנה, בצוותא עם הסניגור המלומד, מנסים לקרוע אחת לאחת את מסכות האמונה המוטעית, לסברתם, של חוקרי המשטרה, המכסות, ושוב על פי סברתם, על חוטים צפופים של כזב.
הם עושים זאת הן באמצעות התער שמספקת לשונו הוירטואוזית של הסניגור המלומד עו"ד פלדמן, היודע, ידוע היטב, לחקור, לטעון, ולסכם סיכום המבוסס על נבירה חרוצה בחומר הרב - ומחמאות רבות לי לאופן שבו הספיג את חומרי הודאות הנאשם באינסוף מטענים ומשמעויות שליקט מחומר הראיות והציגן בפנינו על ריבוא פרטיהן, במהלך חקירותיו ובעיקר בשלב הסיכומים - והן באמצעות אותן תובנות פסיכולוגיות מדהימות שהציג בפנינו המומחה מטעמו, פרופ' לוי, שחוות דעתו היתה בגדר של תיזות בקוויהן הכלליים, והללו
--- סוף עמוד  212 ---
דרשו בענייננו גיבוי נוסף ומפורט יותר של השלמות, הבהרות, הוכחות, הנמקות וכיו"ב, ואלה, כמבואר לעיל, לא היו דיין.
אף כי רתמו כל אלה לקרון הדיוקן העצמי של הנאשם, בזכות הדרישה לבאר את עולמו הפנימי, שבדיבורו, לסברתם, ניסה לרצות את רצון חוקריו, אני קובע כממצא עובדתי, כי הנאשם לא לקה בשום שלב בחוסר היכולת ל"קרוא את המציאות" המתבקשת מדברי הודאתו, אשר יכולה היתה להטיל ספק בקיומה של אותה מציאות. אין המדובר בהבל פה בו נבראים עולמות, מתהפכים, או נהרסים.
אין המדובר בהודאה של נאשם, אשר הבלחתה ממעמקים נוגעת למשבר נפשי, במצב הזה שמעבר לסף, בו האותנטיות של דבריו מזדייפת, עד כי התחושה הינה, שמשחקת לפנינו תודעה חלולה של אמירה מומצאת. אין בפנינו לא התרברבות (בפני המדובב - כפי שסבור פרופ' לוי, עמ' 458 ש' 10-8) ואף לא הסחפות להכללות חסרות פשר וחסרות דיוק, אלא ההיפך.
הנאשם הציג בפנינו גרסה אשר כל מבט בה הצטרף ויצר לבסוף תמונה בהירה וכוללת של העיסה הסמיכה של חייו. הסתכלות זו לא היתה בגדר פעולה מכאנית של רישום נתונים חיצוניים בלבד. מבטנו בחן ובדק את כל המראות הממשיים של אותם נתונים, בניסיון לתהות אחר הסוד האמיתי שטמון היה במחשבתו ולשונו של הנאשם, ביכולתו להנות מחופש תנועה ודיבור כדי להשאר מחוייב לייעודו הרציונאלי ההכרתי באמירת האמת.
המפתח למסקנתי לא היה טמון בסדר המלים והמשפטים שנאמרו על ידו, אלא בהרכבת השלם ממילותיו הסדורות.
אין במילותיו התהדרות, אין בהן הכללה גורפת, נועזת, המזמינה מחשבה. דווקא תחושת הצער בולטת בהן. תמהיל מפוכח לחלוטין של הכאה על חטא, חרטה עמוקה ופחד, היוצאים ללמד הרבה על אשם והרגשת אשם של הנאשם, אשר בשל מצב שכרותו באותו ערב, ביצע את עבירות האינוס, וכשהתפכח קמעה והבין את משמעות מעשהו, נבהל, חשש שייחשף, ואז החליט לחנוק את הנעדרת.
בחזרתו של הנאשם מהודאתו - הן במשטרה, לפרק זמן קצר לאחר פגישתו הראשונה עם עורך דינו הראשון, והן בעדותו בביהמ"ש - ניסה הוא להישען על עמוד תיכון שיש בו פנים וחוץ. הפנים - רך, נזיל, מורכב מרצף קיומי-ריגושי של מצוקה סוחפת, ממיסה ומפוררת, ואילו החוץ מכיל מעטפת מעין קשיחה ויציבה, המורכבת מרצף של ניסויים ותכסיסים לחסום את שטף המצוקה, מתנגדים לה ומנסים להעניק לה צורה ברורה עם פירושים שונים. ואולם, החסימה היא רופפת. בדיקת הפרטים לדיוקם איננה ממוטטת את הכוליות. הדבר ניכר בכל. בהפעלת הראות והשמע, המחשבה והמבע בדיבורו. ניתן היה בנקל להתרשם כיצד תועה הוא סחור סחור במהלך עדותו הראשית והנגדית, במרחב החיצוני של תשובותיו חסרות הכנות וההגיון, אך גם במרחב הפנימי.
הדברים שנאמרו מפיו בבית המשפט התרפקו יותר על ניסיון הדחקה והסתרה, יותר משהתוו קו אמין של גרסה אמיתית. דבריו, אשר היה בהם מעין חיפוש פתאטי אחרי פתרונות לגאולה, הושמעו בקול מאובי, פחד ומורך לב גלוי עם התייצבות סופקת כפיים, מבלי להציע פתרון כן ואמין, אשר הביס בסופו של דבר את עצמו.
לא היה בפיו בבית המשפט תיאור עובדתי אלא רגשני, מעין קול מחליש דעת, מרפה ידיים וחסר כנות, אשר היה בו כדי להטעות, כאשר ניסה להסגיר את עצמו כקורבן של התנהגותו הילדותית המנסה לרצות את חוקריו, עד כי פרשנותו למעשיו היתה מאולצת ורחוקה מדרך הבנתי.
דווקא העובדה, שטען לאורך כל הודאותיו (למעט בפני סנ"צ אבוקסיס), כי אסף את הנעדרת מצומת גילת ולא מצומת אופקים אומרת דרשני. אליבא דגרסת עדי התביעה ובעיקר חבריה וחברותיה של הנעדרת, היא נראתה לאחרונה עומדת בצומת הכניסה לאופקים ומאז לא נתגלו עקבותיה. הנאשם דבק בגרסתו, כי אספה למכוניתו רק מצומת גילת המרוחקת מספר קילומטרים מצומת אופקים. אילו "אימץ" הנאשם "גרסה" של חוקרי המשטרה לאורך כל הדרך, הרי לית מאן דפליג, כי הגרסה ה"נוחה" ביותר למשטרה היתה, כי הנאשם אסף
--- סוף עמוד  213 ---
לרכבו את הנעדרת מצומת אופקים ולא מצומת גילת, והם אף חקרו אותו שוב ושוב מתי שהה לאחרונה באופקים. אך לא היא, ולא כך אירע.
הנעדרת הגיעה כנראה עד לצומת גילת בטרמפ נוסף. לחץ הזמן והאפשרות הסבירה כי תאחר להגיע במועד ליום ההולדת של חברה, הוליכוה, כנראה, לכלל מסקנה מוטעית ופאטאלית מבחינתה, להיכנס, בהיותה בצומת גילת, למכונית הנאשם.
ישאל השואל, היכן הוא נהג הרכב שהסיעה בטרמפ עד לצומת גילת? על כך נשיב אנו, כי ייתכן וחשש, שמא עלול הוא, בשל אי מציאת הגופה, למצוא עצמו נחשד במעשה חמור, אותו כלל לא ביצע, והעדיף עקב כך להחריש.
כך גם לעניין השקית שהחזיקה הנעדרת בידיה, ובתוכה החולצה והמצת שרכשה ליום ההולדת של חברה. בחקירתו במשטרה, במהלך השיחזור שנערך על ידי החוקר נחמני בתאריך 29.6.1993, נשאל הנאשם, אם ידוע לו מה היה באותה שקית. תשובתו לשאלה זו היתה: "לא, לא, לא יודע" (ת/10, עמ' 70, מס' סד' 576-575). לסברתי, אילו אכן הדריכה אותו, היתה המשטרה יכולה ל"ספק" לנאשם אינפורמציה זו, כדי שיאמצנה במפורש או באקראי.
מה קל יותר מאשר לדאוג להעביר לו את המידע, כי באותה שקית היתה חולצת טריקו בעלת צבעים צבעוניים ססגוניים ומצת עליו היו חרוטות המלים: "אוהבת אותך חן" (כדברי האם, הגב' דולי קיקוס).
תשובתו הנ"ל של הנאשם, מלמדת כי לא כך נהגה המשטרה.
זה ועוד זה. במהלך חקירתו במשטרה, טען הנאשם, כי הנעדרת, לאחר שנכנסה למכוניתו, היתה בדרכה להוריה בבאר-שבע ("רצתה לנסוע לבאר-שבע להורים", ת/57). לית מאן דפליג, כי הוריה של המנוחה גרים באופקים ואילו בבאר-שבע מתגורר החבר שלה. אילו רצתה המשטרה להדריך הנאשם במתן תשובותיו, לא היתה מציעה לו גרסה שאיננה נכונה. אכן, בתמליל ת/57ב', וכפי שהוכח בחקירה שכנגד של העד עמוס עזריה, הקצין עמר נשמע מדי פעם במהלך החקירה כשהוא חוזר על תשובות הנאשם בטרם רשמם העד עזריה, כולל התשובה הנ"ל. אך הקצין עמר, מטעמים שלא הובהרו דיים, לא נחקר כלל בנושא זה -- אף כי נחקר חקירה שכנגד ארוכה וממצה על ידי הסניגור המלומד -- כדי לוודא אם מדובר בחזרה תמימה על משפטים, או שמא אמירה מוכתבת, ועובדה זו, כשלעצמה, יוצרת את ההנחה שדבריו שאמורים היו לתרום לגילוי האמת, היו פועלים לחיזוק הגרסה המפלילה בה דוגלת התביעה, וההמנעות במקרה זה מטעם הסניגוריה גם היא אומרת דרשני.
דווקא העובדה הנ"ל משכנעת אותי, כי גם גרסה שאיננה נכונה אובייקטיבית, נאמרה על ידי הנאשם ורק על ידו. אם אכן אמרה לו הנעדרת כי פניה מועדות להוריה בבאר-שבע, או שהוא התבלבל ולא הבין נכוחה את תשובתה, זאת לא נדע לצערנו לעולם, אך בוודאי נכון להסיק כאן ועתה, שאילו היתה יד מכוונת מצד חוקרי המשטרה כלפי גרסה אותה אימץ הנאשם מפיהם מאוחר יותר, אין תימוכין ואין סימוכין להגיון, שאלה ידריכוהו לאמץ דווקא גרסה אשר איננה נכונה.
מסקנה זהה לחלוטין תוסק גם לעניין עמדת הנאשם בהקשר לביצוע האונס, טרם הרצח, כאשר טען בגרסתו הראשונית בחקירה לאחר שהודה בבצוע הרצח, כי קיימה עמו יחסי מין בהסכמה (ראה לדוגמא, נ/24 עמ' 13). עובדה זו, על פי מידת ההגיון, בודאי לא היתה מקובלת על חוקריו, וגם פרופ' לוי קבע בנושא זה, כי "כאשר הנאשם מוסר לשוטרים שהבחורה שכבה אתו מרצונה, הוא (הנאשם - צ"ס) מבין שהוא מקהה את העוקץ של האשמה נגדו" (עמ' 468 ש' 17-16), ולדעת פרופ' לוי, "גם במצב של פגור ודכאון, יכול הנאשם לתכנן אסטרטגיה כגון:
שכב עם הבחורה מרצונה" (עמ' 474 ש' 21-20).
כך גם לגבי אופן החניקה ומיקום הגופה במכוניתו בעת הסעתה לאתר דודאים.
--- סוף עמוד  214 ---
זה ועוד זה. מחד גיסא, טוען הסניגור המלומד, כי בהודאות הנאשם הועלו עובדות שהוכחו ככוזבות וכבלתי מתקבלות על הדעת. טענה זו, בכל הכבוד, כשלעצמה, עומדת בסתירה לוגית לגרסה, המאומצת, כמבואר לעיל, ע"י פרופ' לוי, בדבר הכתבת הגרסה על ידי חוקרי המשטרה.
אולם, מעבר לכך, מוכרת התופעה שנחקר החשוד בבצוע מעשי עבירה חמורים מנסה להרחיק את עצמו תחילה כליל מבצוע העבירה, וגם בבואו להודות בבצועה, הוא אינו עושה זאת בפתיחות או בנפש חפצה ואינו נוהג לפרוש מייד בפני חוקריו את כל הפרטים הקשורים בבצוע העבירות.
לפיכך, רשאי ביהמ"ש לאבחן בין קטעי העדות שהם דברי אמת עליהם הוא מוכן להסתמך, לבין אותם חלקים כוזבים בעדות הנאשם, שהם בלתי הגיוניים ולפיכך נדחים על ידי ביהמ"ש.
הנאשם נטל את דברי האמת שמסר למדובב, שאיננו, ולא היה "בעל סמכות", אלא עצור במעמד זהה לחלוטין לשלו, מבחינתו, ומאוחר יותר מסר את אותה אמת גם לחוקריו בחקירה וגם לשופטת המעצרים, והפכה לשקר גדול בפנינו, בבית המשפט. גרסתו במהלך עדותו בבית המשפט הינה אי-אמת, אף כי ניסה בצורה אובססיבית להצמד אליה. זו תפיסה, שעיקרה הינה טכניקה של עירפול וניסיון לזרות חול בעינים, אף כי חשתי, שבפועל ידע כי הרצאת דבריו אינה משכנעת, ושגם במאמץ ניכר קשה למצוא לה תימוכין ותומכים, לא כל שכן, שותפים לתעתועי הסבריו. אלה היו מילים המנסות להסתיר ולא להבהיר, מעין מאבק בין הנטייה האנושית להסתרה ולתרמית עצמית, לבין הצורך בחשיפה ובברור כן של העובדות.
להטוטי פירושיו בבית המשפט ונסיונו לזכך את סוגיית הודאתו בחקירה, נדחים על ידי, כמו גם הטענה שהושמעה ע"י הסניגוריה, כי הנאשם, בהיותו ברמת תודעה של נער, היה מוכן להודות במה שלא ביצע.
לנאשם ניתנה הזדמנות פז להכריז כלפי כולי עלמא אודות הלחץ הנפשי שהופעל עליו על ידי החוקרים, וזאת בעת שנפגש עם בני משפחתו ועם צלם הטלויזיה בערבית, לאחר שיצא מבימ"ש השלום, שם הוארך מעצרו, ונשאל על ידי הצלם, אם הוכה במהלך חקירתו. עיון בדו"ח נ/46 מלמד, כי לא רק שהנאשם השיב על השאלה הנ"ל בשלילה, אלא אף ניפנף לכולם לשלום, השתמש במילים "ביי ביי", ולא ניצל הזדמנות זו לומר לכל עם ישראל, מעל מרקע הטלויזיה, כי הודאתו באשמה בפני חוקריו, בפני המדובב ובפני שופטת המעצרים, לאו הודאה היא.
אין ספק, כי גם עובדה זו אומרת דרשני.
ולכן, אף כי הכחיש זאת הנאשם בבית המשפט, כמו גם יתר ההכחשות, כמבואר וכמפורט לעיל, אני קובע כממצא עובדתי מוכח ואמין, כי ברגע שהגיע אליו לביתו לראשונה חוקר המשטרה עמוס עזריה, הוא, הנאשם, פנה אליו מייד ואכן אמר לו: "ידעתי שתבוא אלי".
כמה קל לפתע לנאשם, אשר הבין רק מאוחר יותר, כי אי גילוי הגופה עשוי אולי, מבחינתו, להועיל לו, לנסח את עצמו ואת רצונו בתוך תבניות של הכללות וסטריאוטיפים, עד כי הזוועה הגדולה ביותר בה הודה בביצועה, כשהיה עדיין בטוח שניתן לגלות הגופה באתר דודאים, עלולה להראות לו כשרשרת של אירועים בנאליים.
הנאשם ידע, לדעתי, להבין את פשר מעשיו, אך עמד באותו ערב חסר אונים בפני דחפי עצמו.
--------------------
--- סוף עמוד  215 ---
--------
33.   ההכרעה אף לאחר שעיינתי עיין היטב בחוות דעת חברי, כב' השופט הנדל, לא נוכחתי ברפיון הסברה שלי.
רקעי חוות דעתו מורכבים ממספר יריעות בהן נמצאו, לסברתו, ספקות המקימים את הסייג והספק, ואלו שימשו לו נקודות אחיזה, עליהן הוא טווה את מסקנתו.
דנתי, דרשתי והפכתי בכל מיני פרטים ופרטי פרטים באותם ספקות שלא נעלמו מעיני (כגון: ת/60, מפי סנ"צ אביקסיס, בעיקר בנושא צומת אופקים והשקית; נ/24, בעיקר בעניין צומת גילת; נושא ה"באר" במקום "זבל" בת/77, שאינו משמיט כהוא זה את הזכרת ה"זבל" אף לפני כן בפני המדובב, בת/20, שזו קלטת מספר 1 מתאריך 20.6.1993, בעוד שת/77 קשור לת/22, שזו קלטת מספר 3 מאותו תאריך; חוו"ד פרופ' לוי וכד') ויצקתי להם תכנים אחרים.
רק לאחר שהתחקיתי אחר מספר מהלכים מרכזיים במארג עולמו של הנאשם עובר למעצרו בתיק זה ובעיקר במהלך תקופת המעצר, כמבואר וכמפורט לעיל, הוסרו ממני כל אותם פחדים אפלים הלופתים נפש כל שופט בבואו להרשיע, בכלל, ובתיק כה מורכב ומסובך, בפרט.
לא נותר בי בדל של הרהור חששני על כי הנאשם שבפנינו אינו האיש שביצע את העבירות שיוחסו לו בכתב האישום.
ובהיגד פסקני חד-משמעי, מסכים אני, איפוא, להכרעתו של חברי, כב' השופט גלעדי, מטעמיו, ומטעמים נוספים שפורטו, כי דין הנאשם הינו חיוב בעבירות הרצח והאונס שיוחסו לו בכתב האישום.
השופט הנדל 1.    דעתי החולקת על חבריי המוכבדים הינה, כי מן הראוי לזכות את הנאשם מהאשמות המיוחסות לו (אינוס ורצח) וזאת מחמת הספק.
2.    תיק זה, על אופיו המיוחד, נסיבותיו והראיות ששטחו בפנינו, ממוקם "בצומת משפטית שהפחיתו לנסוע עליה", בין הודאת הנאשם לפני המשפט ובין טענת הנאשם במהלך המשפט כי הודאות אלה אינן אלא שקר בפיו על אף שאין אימרות שנגבו באמצעים פסולים כגון: אלימות, לחץ, איומים או הבטחת שווא, מטעם המשטרה.
3.                                                                                                                                       הכרעת דינו של הנאשם להרשעה או לזיכוי תתבסס לא רק על העובדות לפרטיהן אלא במידה לא פחותה על הנחות וחזקות מהותיות של המשפט הפלילי, בין היתר, בנושא של הודאת נאשם. בכדי לנתח כראוי הסוגיות הרלוונטיות, תחילה אתייחס למשפט ההשוואתי, היות ושיטות אלו קדמו לשיטה המשפטית הנהוגה בארץ, תרמו להתפתחותה ועיצבוה.
סבורני, כי עריכת "מסע" לבתי משפט מחוץ לזמננו ומקומנו אנו תסייע להבהרת העניין. חשוב לא פחות לסקור את מוקד שיטות משפטיות שונות היום בנושא הודאת נאשם, להציג
--- סוף עמוד  216 ---
ולו בקצרה אלו שאלות מתעוררות היום בשיטות אלה. סקירה זו נועדה בכדי לברר מה הן דרכי החשיבה השונות בנדון וכן זאת במטרה להגיע להכרעה משפטית נכונה.
4.    המשפט האמריקאי:
המפתח להבנת עמדת המשפט האמריקאי בנושא הינו התיקון החמישי לחוקה. תיקון זה קובע הזכות מפני הפללה עצמית:
CONSTITUTION OF THE U.S AMENDMENT V [179].
person shall be ... compelled in any criminal case to be a "No against himself." witness שופט בית המשפט העליון האמריקאי וויליאם ד'אגלס, שנפטר לפני כ- 15 שנה לאחר שישב על כס השיפוט בבית המשפט העליון יותר מכל שופט אחר, נימק הצורך בתיקון החמישי בספרו בצורה זו:
Fifth Amendment is an old friend, and a good friend. It is "The of the great landmarks in man's struggle to be free of one
to be decent and civilzed. It is our way of escape from tyranny, use of torture. It protects man against any form of the In- the quisition... police have always been less inclined to use their wits than "The fists. From the beginning, confessions were exacted from their by use of every conceivable form of torture. Men were suspects on the rack, their thumbs twisted off, their finger stretched pulled out. They faced blinding lights while relays of nails questioned them for hours... police person has a breaking point, beyond which, he will, though Every confess to any crime in order to get respite from innocent, pain." Almanac of Liberty, William O. Douglas, pg. 238) (An
5.    האמור הינו, הצגה קלאסית וטיפוסית לצידוק קיום הזכות מפני הפללה עצמית. המטרה הינה למנוע מצב אפשרי ומציאותי בו "הנאשם - הקורבן", על לא עוול בכפו, עקב שימוש באמצעים פסולים על ידי "השוטר העבריין" נאלץ להודות בעבירה שלא עבר. יש לחשוש מהאפשרות שהמשטרה תוציא הודאת שווא מנאשם אפילו על ידי שימוש בכוח פיזי.
ישנם נימוקים נוספים לצידוק הזכות של הנאשם מפני הפללה עצמית, נימוקים שהם חיובים יותר ואליהם אתייחס בהמשך. ברם, הגנת הנאשם מפני הפעלת אמצעי פסול על ידי המשטרה, הינה במהותה נימוק שלילי שהוא הנימוק המרכזי, שלא רק תרם ליצירת הזכות האמורה, אלא גם עיצב את התפתחותה בארצות הברית במאתיים השנים האחרונות, ממועד התיקון החמישי משנת 1791 ועד היום, ובמיוחד בשלושים וחמש השנים האחרונות.
6.    בפסק דין -
Griffin V California (380 U.S 609)קבע בית המשפט העליון בארה"ב שתיקון מס' 5 אוסר על התובע להתייחס אפילו בסיכומיו, לעובדה שנאשם במשפטו שמר של זכותו לשתוק.
7.    "אמצעי הגנה" בסדרי הדין, אשר נועד לשמור על הזכות האמורה, מפורסם יותר מפסק הדין האמור, ואולי המפורסם ביותר ביניהם נקבע על ידי בית המשפט העליון בפסק דין:
--- סוף עמוד  217 ---
(1966). Miranda V Arizona 384 U.S 436החידוש ב- Miranda סוכם בתיק אחר של בית המשפט העליון שניתן בשנים האחרונות בכך שכתנאי מוקדם לקבילות אימרות של חשוד במהלך "custodial interrogation", יש להבהיר לחשוד בצורה הברורה ביותר את ארבעת אלה:
א.    לחשוד עומדת זכות השתיקה.
ב.    כל אשר הוא יאמר יכול בכח ובפועל לשמש כראיה נגדו בבית המשפט.
ג.     לחשוד זכות להתייעץ עם עו"ד ושהאחרון יהיה נוכח במהלך החקירה.
ד.    באם אין לו יכולת כספית לממן ייצוג המדינה תמנה לו עו"ד.
(State V Steptoe, 296 NC 711, 252 SE2d 707)
8.    דור בא ודור הולך. הוא בחיים והוא במשפט. בית המשפט העליון הליברלי בראשותו של השופט הראשי וורן בשנות השישים הוחלף בבית משפט עליון שמרני בראשותו של השופט הראשי רנקווסט בשנות התשיעים.
בשנת 1991 קבע בית המשפט העליון בארה"ב בתיק .Arizona V (Fulminarte (111 S.ct 6421 1991, הלכה לענין ערעורים על הרשעתו של נאשם על סמך הודאתו. נפסק כי כאשר בית משפט קמא קיבל כראיה הודאת הנאשם שנגבתה בשימוש באמצעי פסול, בית המשפט לערעורים חייב לשקול האם מדובר בטעות שגורמת נזק גורלי ומכריע לנאשם (השווה סעיף 215 לחסד"פ).
עד לאותו שלב של הפסיקה, קבלת ראייה פסולה כזו על ידי ערכאה ראשונה, גררה קבלת ערעורו של הנאשם באופן אוטומטי.
השופט הראשי רנקווסט הדגיש באותו פסק דין:
"The Chief Justice emphasized that not only has an eleven-year-old been murdered, but in a broader sense, the
community would be violated if the legal system allows someone like Oreste Fulminante, who admits his crime, to avoid punishment. על כך נאמר : This jurisprudenential philosophy had alrady begun to develop Rehnquist was a clerk to Justice Jackson. He complained in a when
to the Justice that "defendants who are as 'guilty as memorandum should not go free simply because of a 'technical' mistake sin' prosecutors or police". by LAW REVIEW VOL. 105 #1 11/91 Pg. 171 HARVRD
9.    האיזון על פי השיטה האמריקאית עבר מזכויות הנאשם לזכויות הקורבן. הדאגה לנאשם החף מפשע שנפל קורבן "לשוטר עבריין", הועברה לדאגה לקורבן העבירה ולחברה כולה, מחשש למצב בו נאשם - אשם יזוכה בשל עניין טכני או ליקוי פרוצדוראלי. דוגמא נוספת של שינוי במגמה שעליה הצבעתי באה לביטוי במאמרים הבאים:
confession law after Duckworth V. Eagan: what's the use of Modern (Case Note) Duck worth V. Eagan 109 S. Ct. 2875 explaining?
--- סוף עמוד 218 ---
by Julia C. Weissman 66 Indiana Law Journal 825-848 Summer (1989) 91' our criminal justice system turned from accusatorial to Has
(Case Note) Illinois V. Perkis 110 S. Ct. 2394 inquisitorial? by Martine M. Beamon - 52 University of Pittsburg Law (1990) 669-687 spring 91. Review החשיבות של "הגיאות והשפל" בסדרי דין בהודאת הנאשם במשפט האמריקאי תדרש בהמשך.
10.   המשפט האנגלי:
אנגליה, שהינה בעלת היסטוריה משפטית עשירה הקדימה את ארה"ב בקביעת חסיון מפני הפללה עצמית.
השורשים ההיסטורים מקורם גם במאבקים דתיים ופוליטיים בין הכנסיה לבין המדינה.
"What is known suggests that the privilege had its roots in opposition to the use of the ex officio oath by the English ecclesiastical courts and that its development was intimately interwined with the political and religious disputes of early England." Evidence 3rd ed. MC. Cormick-pg. 279
10.   נוכח הניסיון הרב של אנגליה עם הזכות מפני הפללה עצמית ותיקים בהם הודה הנאשם בעבירה, מעניינת לעניננו, גישתה היום במספר נושאים.
א.    תוספת ראייתית:
defendant may be convicted on his own confession without any A" evidence." corroborating LAWS OF ENGLAND, FOURTH EDITION (11) 238. HALSBURY'S מצב זה שונה בארה"ב, בה במדינות רבות דרושה תוספת סיוע להרשעת נאשם "המודה בעבירה". אם כי, בית המשפט העליון של ארה"ב לא קבע כי קיימת חובה לתוספת זו ויש מדינות המסתפקות בדרישה ראיתית קטנה יותר.
(ראה - 30 AM Jur 2nd 308-312)
ב.    תקנת השופטים:
Judge's Rules: application of rules. The Judges' Rules are "419. of practice approved by the judges of the Queen's Bench rules of the High Court, which have been drawn up for the Divison
of police in conducting their investigations. The rules guidance not rules of law but failure to conform to them renders are and statements made to police officers and other answers investigators liable to be excluded from evidence in professional proceeding." subsequent(ראה הולסברי המוזכר לעיל עמוד 238)
11.   המתח בין זכויות הנאשם בפני הפללה עצמית וזכות הציבור לחוק וסדר לא פסח על הציבור האנגלי בכלל והקהיליה המשפטית בפרט.
לאחרונה, מונתה וועדה ממלכית למשפט הפלילי לבדוק את הנושאים הללו לעומק. אין פלא כי מחד הוועדה שקלה:
--- סוף עמוד 219 ---
Whether accused persons should continue to have a 'right of..."
silence' in the face of police questioning or charges against them and, if so, whether their exercise of this right at any stage should leave them open to adverse comment or inference at
It was also taken by the Commission to cover consideration trial. whether accused persons should be required to take the of to disclose details of their defence prior to 'opportunity' trial". וכן:
"In fact, the Commission was urged by a number of those giving evidence to adopt a different tack, of making statements taken outside the police station and in the absence of such normal safeguards as tape-recording and access to legal advice inadmissible as evidence in court. However, as we have seen, the Commission specifically rejected this suggestion on the grounds that 'spontaneous remarks uttered on arrest are often the most truthful' and for fear of 'losing' confessions." ומאידך שקלה הועדה:
Police discipline ... Similarly ... it was content to give..."
consideration to, and recommend several extensions in, police powers to take samples from suspects once arrested and to question them both before and after arrest and, most significantly, after charge as well." The Royal Commission On Crimnal Justice The Modern Law Review Jan. 1994 (pgs. 77,85,79)חשיבות האמור
לעניננו תובהר בהמשך.
12.   המשפט האוסטרלי:
מאמר משפטי שנכתב לאחרונה באוסטרליה מציג את הפתיחות העומדת בפני מדינה זו בבואה להתמודד עם "הזכות" בעידן של היום, כאשר הזכות בפני הפללה עצמית אינה מעוגנת בחוקה, וכן הקשר בין המדינה לשורשים היסטוריים פחות הדוק מהמדינות האחרות שהוזכרו לעיל.
is not for that citizen to prove his or her innocence. Nor "It a citizen be forced by his own testimony to incriminate should
These concepts are exemplified in the right to silence. himself.
On pragmatic grounds it is claimed that confessional evidence provided as a result of the free exercise of the right to speak or remain silent, is more likely to be reliable. In Australia, the right to silence is not constitutionally
Consequently each State and the Commonwealth has guaranteed. statutorily to modify or abrogate it." power Right To Silence: Should It Be Curtailed Or Abolished? The BY John Coldrey American Law Review Page 52 Anglo הכותב ממליץ על קביעת סדרי דין נוקשים יותר בנדון, כולל הקלטות של הודאת נאשם. מצד שני, הנטל המוטל על התביעה להוכיח כי הודאת הנאשם נמסרה מרצונו הטוב והחופשי קל יותר באוסטרליה מהנטל שנקבע באנגליה. כפי שכתוב:
--- סוף עמוד 220 ---
is the standard of proof? On this a difference of view "What between England and Australia. England favours proof exists a reasonable doubt..." beyond Australia favours proof on a balance of probabilities."..." Cases and Materials - 2nd Edition J.D Heydon-pg. 189 Evidence החשיבות של הצגת השיטות המשפטיות האמורות תהיה ברורה במיוחד לאחר השוואתן לגישת המשפט העברי.
13.   המשפט העברי (כללי):
על אף הדרישות השונות של השיטות המשפטיות שהזכרתי לעיל, ונסיונן לאזן את אשר דרוש איזון, דומני, כי גישת המשפט העברי רלוונטית במיוחד לתיק זה ועשוייה להוות כלי עזר ומפתח הבנה להכרעת הדין.
כיוון שבכוונתי לשאוב מגישת המשפט העברי בנושא של הודאות נאשם וליישמו לעניננו, לגיטימי יהא לשאול מה לו למשפט העברי ולנאשם שהינו בדואי בזהותו העומד לדין בבית משפט במדינת ישראל על פי דיניה.
הייתי מציע מספר תשובות לשאלה חשובה זו, אשר לה משמעות רבה וחשיבות כללית גם במישור העיוני.
14.   תשובה ראשונה עולה מדברי הרב ד"ר נחום לאם, היום נשיא ישיבת אוניברסיטה בניו-יורק. במאמרו הקלאסי בנושא הפללה עצמית שנכתב לציבור האמריקאי כולל אנשי משפט, נאמר כך:
Let it be said, initially, that my words are an attempt at a..." study for scholarly reasons, not a plea for a change in comparative Law so that it accord with halakhic theory and Constitutional
Nevertheless, even scholarly studies may have consequences, practice. this essay was undertaken in the trust that jurists in general and wish to and can learn from the Halkahah. may this analysis should not be taken to mean that the Certainly obligates Jewish and non-Jewish courts alike to invalidate Halakhah testimony of the defendant in criminal cases, so that, for the a religiously observant Jew appearing in a secular court instance, testifying on his own behalf would be in violation of the and
Any idea that American courts ought to operate according to Halakhah. halakhic procedure is farfetched to the point of absurdity. strict it is my contention that an enlightened legal system, not Rather, upon revelation, will be open to suggestions, insights, based and concepts from other legal systems, and that the experiences,
has not been sufficiently researched for this purpose. The Halakhah
holds that Noahides, i.e., Gentiles, are not limited to the Halakhah Laws, but, with very few exceptions, may adopt any of the other Seven commandments to wich Israelites are legally obligated. This many of the Fifth Amendment is an effort to introduce an important study rule to the non-Jewish world in that general spirit." halakhic
And Doubt, studies in Traditional Jewish Thought pg. 284-285 - Faith Dr. Norman Lamm Rabbi
--- סוף עמוד  221 ---
הווה אומר, ללא קשר לכוחו המחייב של המשפט העברי בשיטה המשפטית של המדינה, על בית המשפט להיות פתוח לגישות משפטיות שונות באשר הן, כדרך להרחבת המחשבה ושיקול הדעת. נדמה, כי אוצרות המשפט העברי בנושאים שונים לא נחשפו דיין.
15.   התשובה השנייה לשאלה שהצגתי, נלמדת אף היא מהרב ד"ר לאם, אבל לא מתוכן המאמר האמור אלא מהשפעתו. שופטי בית המשפט העליון בארה"ב בשני תיקים חשובים ביותר בנושא הודאת הנאשם והתיקון החמישי, זכות הנאשם מפני הפללה עצמית, הפנו בין היתר, למשפט העברי בפרט ומאמרו האמור של הרב ד"ר לאם בפרט.
v.Arizona, 384 U.S. 436, 458 n.27, 86 S. Ct. 1602, 1619 n. 27 (Miranda Garrity v.New Jersey, 385 U.S. 493, 497 n. 5, 87 S. Ct. 616, (1966); n. 5 (1967). 619
16.   המשותף לתשובות אלה הינו, כי המטרה בעיון בפסקי דין של שיטות משפטיות אחרות במקרים מתאימים אינה דווקא לקבלת תשובה אלא להבהרת השאלה העומדת להכרעה, ולשקול פתרונות שונים ואבחנות למניהן. עיון בשיטות משפטיות אחרות בא לא על מנת לקבל פסק מחייב על פי אותו דין, אלא כדי לקבל חוכמה ודרך חשיבה על מנת להגיע לפסק נכון על פי שיטתנו. הקורא כמעט כל כרך בפד"י בשנים האחרונות ימצא פסיקת חוץ מארה"ב ועד לניו-זילנד. האם בית המשפט יכול להסתמך על פסק מבית הלורדים רק כאשר אחד מהצדדים הינו גורם חוץ כגון חברה אנגלית או עולה מאנגליה? התשובה ברורה. יש לאמץ את גישת הרמב"ם: "קבל את האמת ממי שאומרו" (ספר שמונה פרקים עמ' 1). זאת במיוחד כאשר בעידן אלקטרוני ותקשורת בינלאומית, העולם המשפטי מצטמצם יום יום בפנינו.
17.   חוקי יסוד:
אמנם נימוקים אלה מבוססים על ההנחה שאין למשפט העברי מעמד מיוחד בשיטתנו. הוא אינו עוד המצב לדעתי לאחר חקיקת חוקי יסוד.
סעיף המטרה של חוק יסוד כבוד האדם וחירותו קובע:
חוק יסוד: כבוד האדם וחירותו א. חוק יסוד זה, מטרתו להגן על כבוד האדם וחירותו, מטרה כדי לעגן בחוק יסוד את ערכיה של מדינת ישראל כמדינה יהודית ודמוקרטית.
18.   ניתן להגדיר את המונח מדינה יהודית דמוקרטית כמקום בו יש מפגש וזהות בין השניים ברמה המופשטת ביותר. לעניות דעתי, הגדרה זו נכונה ורצויה בהרבה מקרים. אבל אין מנוס מלבדוק המשותף וההבדל בין שתי השיטות תוך ניסיון להכשיר ולעצב יצור כלאיים זה.
היות וחוקי היסוד כה חשובים, והמבחן של הכלל הוא בפרט והמבחן של הפרט הוא ביישום, אין מנוס מלהכריע או לשלב את השניים, מקום בו המתח בולט, לא פחות מלהכריע במקום בו עולה ההרמוניה בין שתי השיטות ברמה המופשטת. חובה לבדוק שיטת המשפט על פרטיה תוך הכרה שזוהי מערכת רחבת היקף מבלי להוציאה מהקשרה. בקליפת אגוז, המחוקק משיב בשלילה לפסיקה בלבד על פי "מדינת הלכה", אבל משיב בחיוב בבואו לשקול בין שיקולים אחרים את מדיניות ההלכה. מחד, כוחו מוגבל, מאידך, תרומתו תתרם.
(בהקשר הרחב ראה ספרו של המשנה לנשיא ברק, פרשנות במשפט, כרך ב', תשנ"ג עמ' 552-551 ,443-442 ומאמרו חוק יסודות המשפט ומורשת ישראל, שנתון המשפט העברי י"ג תשמ"ז ומאמרו כבוד האדם כזכות חוקתית, הפרקליט מ"א חוברת ג' וכן הפסיקה של המשנה לנשיא אלון על פי גישתו הידועה בנדון לפני ואחרי חקיקת חוק יסוד: ראה למשל:
ע"א 294/91 חברא קדישא ... נ' קסטנבאום, פ"ד מ"ו (464 (2, בש"פ 2169/92 סויסה נ' מ"י פ"ד מ"ו (338 (3, בש"פ 2145/92 מ"י נ'
גואטה - טרם פורסם. ע"פ 291/81 פלוני נ' מ"י פ"ד ל"ה (438 (4.
--- סוף עמוד  222 ---   ע"א 413/80 פלוני נ' פלוני, פ"ד ל"ה (57 (3).
לטענה כי חוק יסוד אינו חל על תוקפו של דין שהיה קיים ערב תחילתו, ומכאן אין להחילו על הסוגייה העומדת בפנינו, הייתי מדגיש שניים אלו:
א.    סעיף 34 כ"ב (א) של התיקון לחוק העונשין, חלק מקדמי וחלק כללי, שאף טרם נכנס לתוקף, אבל בהקשר העניין אין להתעלם ממנו, קובע:
א.    34 כב. (א) לא יישא אדם באחריות פלילית לעבירה אלא אם כן היא הוכחה מעבר לספק סביר."
ספר החוקים 1481, ט"ז באלול התשנ"ד, 23.8.1994 ברי, שיש חשיבות לתוכן של ספק סביר, בבוא בית המשפט לבדוק הודאת הנאשם שאמיתותה מוטלת במחלוקת בין הצדדים.
ב.    בית המשפט העליון החיל את חוק יסוד כבוד האדם וחירותו בבואו לדון בזכותו של אדם לחופש תנועה מחוץ למדינה מול אינטרסים של צדדים אחרים למשפט במסגרת סדרי הדין הפלילי ואף האזרחי, שהיו בתוקף טרם נחקק חוק היסוד (ראה לב נ' בג"צ 3914/92, ובנקין נ' מ"י, בש"פ 6654/93 - לא פורסמו).
17.   ניתן לומר במקרים אלה ואף פה, שאין חידוש או שינוי בפסיקה.
ההשענות על חוקי יסוד אינה באה לשנות או לחדש את החוק הקיים.
ההסתכלות על המחלוקת בעיני חוק היסוד יכולה להביא שופט לפסוק על פי עקרון שהיה קיים לפני החוק, אף שלא תמיד יושם, היות ולא ניתן לאותו היבט של העניין משקל מספיק. (ראה פסק דינו של כב' הנשיא שמגר בע"א 5942/92 שיצוטט בהמשך בעמ' 32).
טבעי הוא כי חוק יסוד כבוד האדם וחירותו, יצהיר על מטרה לעגן ערכים של מדינה יהודית דמוקרטית. הפוסק בהלכה נשען על כבוד האדם לא רק כמונח מפתח בסוגיות נבחרות, אלא, ואולי בעיקר, כרוח מכוונת בהרבה מפסקיו. ראה הדברים של הרב אהרון ליכטנשטיין, ראש ישיבת אלון שבות על גישתו של חותנו הרב י. סולובייצ'יק מגדולי הרבנים במאה זו שנפטר בשנים האחרונות:
"...הרב יוסף דב סולבייצי'ק אמר לי פעם שבהרבה מקרים בהם הוא בא לפסוק, הגורם הבסיסי בעל המשקל הרב ביותר המנחה אותו הוא השיקול של "כבוד הבריות". אמנם, כשהוא בא לנסח את הפסק ולהעלותו על הכתב הוא נתלה בגורמים אחרים. ואני משער, שתופעה זו אינה קיימת רק אצלו, אלא אצל פוסקים אחרים."
("כבוד הבריות", הרב אהרון ליכטנשטיין - מחניים, תשנ"ג). (ראה גם מאמרו המקיף של ד"ר יעקב בלידשטיין "כבוד הבריות", שנתון המשפט העיברי, כרך ט-י).
בעניננו הספציפי סוגיית הודאת הנאשם, ראה דברי השופט דאגלס של בית המשפט האמריקאי, שנפטר לפני 15 שנה, בהתייחסו לתיקון החמישי:
"The fifth Amendment is part of our respect for the dignity of (ראה ספרו האמור של השופט דאגלס עמוד man" (238
18.   המשפט העברי:
--- סוף עמוד  223 ---
עתה אעבור אל גישת המשפט העברי בנדון. יש לזכור כי בתיק זה הנאשם לא שמר על זכות השתיקה, אינו טוען להיותו קורבן לאלימות או שננקט נגדו כל אמצעי פסול על ידי המשטרה. המודלים של המדינות האנגלו-אמריקאיות על עיסוקן בזכות השתיקה, במתח בין הצורך החברתי למשטרה והצורך החברתי למנוע ניצול כוחה על ידה לא שם את הדגש על הקשר בין הנאשם לבין עצמו אלא בין הנאשם לבין המשטרה, האמורה לייצג את החברה.
ההדגשים של שיטות המשפט שהזכרתי אינם בנויים בעיקר בכדי להתמודד עם התופעה הקיימת במשפט זה. לעומת זאת, דווקא המשפט העברי שהינו השיטה היחידה בה השאלה המרכזית במשפט שהיא - איזה משקל יש לתת להודאת הנאשם - לא היתה יכולה להתעורר כלל כי ההודאות לא היו מתקבלות כראיה כלל, היא זו היכולה לשפוך אור ולסייע בהכרעה ולהביא ליישום הנכון של העקרונות החלים בשיטת המשפט שלנו, כמוסבר להלן.
19.   כלל גדול הוא במשפט העברי:
"אין אדם משים עצמו רשע" תלמוד סנהדרין, דף ט' עמוד ב'.
ודוק, כתוב אין אדם, לא כתוב אין אדם חייב. בניגוד לשיטות האחרות, לא מדובר בזכות שהנאשם יכול לוותר עליה, אלא חובה ששיטת המשפט אינה יכולה לוותר עליה. משמעות הדבר, אין בית הדין מקבל את הודאת הנאשם מחוץ לבית המשפט, או בתוכו, בין אם בית הדין והנאשם רוצים ובין אם הם לא רוצים.
הרב עדין שטיינזלץ, מסביר את ייחודו של הכלל "אין אדם משים את עצמו רשע" כך:
... "לא זו בלבד שלפי החוק היהודי אין אדם חייב להעיד כנגד עצמו ולהפליל את עצמו, אלא שאין גם כל משמעות להפללה עצמית, ואין היא מתקבלת כלל כראיה בבית הדין."
אמנם התוצאה של ההלכה האמורה היתה שאנשי משטרה לא השתמשו באלימות או אמצעים פסולים לגבות הודאות מהנאשם כי מה יועילו שוטרים בהתנהגות פסולה כזו. אף יודגש, כי אמנם זו היא תוצאה, שבוודאי רצויה, אבל זו לא הסיבה לכלל או המטרה שעמדה מאחריו.
"הלכה זו, שיש לה ביסוס פורמאלי כשלעצמו, שימשה בכל הדורות שבהם נהגו דיני ישראל הלכה למעשה מכשיר רב עוצמה כנגד כל ניסיון לסחוט הודאות מפי הנאשמים בדרכי כפייה או פיתוי."
תלמוד לכל - הרב עדין שטיינזלץ עמ' 122
20.   הנאשם אינו יכול להודות. לא עומדת בפני הנאשם האופציה המשלושת של הודאה, כפירה, או שתיקה. חייב הוא, גם בעל כורחו לשתוק. על כן, אין סכנה ששתיקתו תשמש ראייה נגדו (דוגמאת סעיף 162 לחוק סדר הדין הפלילי). אין לדון בשאלה האם נעשה שימוש באמצעי פסול.
שאלות אלו, שהעסיקו את מיטב השופטים במאות השנים האחרונות בשיטות שהזכרנו, אינן עולות לדיון במשפט העברי.
מה הסיבה להלכה זו, מהו הרציו העומד מאחוריה?
21.   נשמע את סיכום "הנשר הגדול" - הרמב"ם בנדון:
"אבל הסנהדרין אין ממיתין ולא מלקין המודה בעבירה שמא נטרפה דעתו בדבר זה. שמא מן העמלין מרי נפש הוא המחכים למות שתוקעין החרבות בבטנם ומשליכין עצמן מעל הגגות שמא כך זה יבוא ויאמר דבר שלא עשה כדי שיהרג וכללו של דבר גזירת מלך היא" "יד החזקה", הלכות סנהדרין, פרק י"ח סעיף ו'.
--- סוף עמוד  224 ---
מענינת עד מאוד לשונו של הרמב"ם. הוא מתייחס לאפשרות של הודאת שווא בשל מצבים כגון: תסכול עמוק ונטיה להתאבדות. אגב, ד"ר לאם במאמרו האמור מציין כי בכך הרמב"ם הקדים את התיאוריה של פרויד בדבר קיום משאלת מוות ביצור האנוש. (ראה מאמרו האמור בעמוד 277).
אפשרות כזו, לא נטענה במקרה שלנו. רלוונטי לעניננו הוא הנימוק הראשון והכללי של הרמב"ם: "שמא נטרפה דעתו בדבר זה". אין המדובר באדם מטורף, אלא מטורף לדבר, מטורף בדבר הודאתו. אין המדובר באי שפיות זמנית, אלא טירוף במהלך החקירה וההליך המשפטי. אין הנאשם מוצג כחולה נפש, אלא כפועל בצורה בלתי רציונאלית נגד האמת ונגד האינטרסים שלו. יש התייחסות לאפשרות שאדם יודה בעבירה שלא עשה, לא כתוצאה מסיבה חיצונית כגון: קבלת מכות או הבטחת טובת הנאה, אלא בשל סיבה פנימית, פסיכולוגית שאינה ניתנת להסבר.
זוהי דרך ראויה להסביר את הנימוק בתלמוד להלכה:
"רבא אמר: אין אדם קרוב אל עצמו ואין אדם משים עצמו רשע" (תלמוד, סנהדרין דף ט')
הקירבה של האדם לעצמו, מקשה על בית הדין או על בית המשפט לדעת סוד ההתנהגות של האדם, בניגוד למצב שאדם מודה כי הוא קיבל מכות או הבטחה כלשהיא. העדר יכולת להצביע בבירור על הסיבה להודאת שווא, אינה בהכרח מסירה את האפשרות שאדם יודה במעשה שלא עשה.
22.   הגישות של המשפט האנגלי, האמריקאי והאוסטרלי הובאו לעיל גם על מנת להציגן מול גישת המשפט העברי, בכדי להדגיש כי התמקדויותיהם בנדון הינם בעיקר מצב של נאשם מול שוטר המפעיל את הכח החוקי שניתן לו על ידי המדינה בצורה פסולה. גישה זו חשובה ומציאותית אך מציגה רק חלק מהתמונה. שופט, בבואו להחליט איזה משקל לתת להודאה עלול לאמץ רק את אותה תמונה חלקית של הנחקר מול החוקר.
הוא יתן משקל יתר להודאת הנאשם כאמת כאשר אין נימוק ברור של נקיטת אמצעי פסול על ידי איש המשטרה. ההודאה במשפט זה בוודאי קבילה, ובצדק הסנגור לא ניהל משפט זוטא, כי המשטרה לא נקטה בדרך פסולה. ברם, האמור כשלעצמו, אינו מוביל למסקנה כי יש לתת משקל ללא עוררין להודאות הנאשם. גישתו של המשפט העברי בודקת לא את הנחקר מול החוקר אלא את הנאשם מול עצמו, על כל הקושי הכרוך באחרונה. העובדה כי בדרך כלל אדם אינו מודה בעבירה ובוודאי בעבירות חמורות, בנויה על הערכה פסיכולוגית נכונה של האדם ושל הניסיון, אבל הערכה זו איננה מוחלטת ומחייבת. הנטל עדיין רובץ על שכמה של התביעה. דברי שופט בית המשפט העליון האמריקאי השופט א.
גולדברג בדברי הקדמתו לספרו של פרופ' קירשנבאום מאוניברסיטת ת"א עשויים להאיר עניינו:
"It is not that the talmudic jurists viewed the accused as a passive pawn unworthy of being heard in the coutroom, for he is allowed to speak in his own behalf. Moreover, one cannot assert that the Talmud did not recognize the probative value of a man's own admission of guilt; on the contrary, it uses rather vivid language to describe an admission of fault or libility in a civil case as having "the power of one hundred witnesses." This power, however, was consistently limited to civil cases exclusively. Rather, despite the permission Jewish law gives the accused to play an active role in his own defense and in the face of its recognition of the probative value of a man's acknowledgment of monetary liability, talmudic law insists that a defendant may in no wise contribute to his own conviction. The accusatorial principle of criminal jurisprudence whereby, in the words of Justice Frankfurter, "Society carries the burden of proving its
--- סוף עמוד 225 ---
charge against the accused not out of his own mouth," is carried to its ultimate conclusion." SELF INCRIMINATION IN JEWISH LAW. by Aaron Kirschenbaum Introduction by The Honorable Arthur J. Goldberg המשקל שהמשפט העברי נותן להודאת בעל דין בהליך אזרחי שכוחו כעדות של מאה עדים דמי, אינה מונעת מהשיטה לאסור על אותו בעל דין להודות בהליך פלילי. האחרון, הינו ענינה של החברה להוכיח ובתור שכזו אל לה לצפות כי "ישועת ההוכחה" תבוא מהנאשם העומד לדין.
ההשלכה היא כי בשיטה בה הנאשם מעיד ובמיוחד כמו במקרה זה, כאשר הנאשם אינו רק הנאשם אלא עד התביעה העיקרי והיחידי שבלעדיו פרשת התביעה לא תעמוד, חובה על השופט להתייחס אליו כעד תביעה עם כל הזהירות המשתמעת מכך. יתרה מזו, עד התביעה - הנאשם, בהיותו מעיד נגד עצמו, נמצא מחוץ לכותלי בית המשפט. באותו שלב, בהיותו עד תביעה, הנאשם אינו חשוף לכלי המרכזי של חקירה נגדית. אמנם, הנאשם יכול להעיד בבית המשפט כפי שבחר כאן, אבל אז הוא מעיד כעד הגנה הנחקר נגדית על ידי התביעה, כאשר מטרתו של האחרון הינה למוטט את כפירתו. הכלל המנחה הוא איפוא זה, נדרשת זהירות רבה בבואנו לשקול הודאת נאשם מחוץ לכותלי בית המשפט.
כדברי פרופ' אנקר מאוניברסיטת בר אילן במאמר סקירה על ספרו האמור של פרופ' קירשנבאום, "הפללה עצמית והמשפט העברי" כתב:
even if our analysis would suggest that the Mishpat Ivri is not "But relevant to the contemporary debates concerning particularly
we have seen that it is most relevant to another, albeit confessions, less controverisal issue, namely, whether a modern court should far a defendant of a crime based on his confession or plea of convict
exclusively. While there is no room in the contemporary system gulity proof for the absolute exclusion of confessions and guilty pleas, of increased sensitivity to their limitations as proof and the an of a requirement that the judge ascertain what other introduction exists to be weighed with the confession bfore entering the evidence would be a warranted lesson to learn from the Jewish Law." conviction
ספר דיני ישראל חלק ד' הווה אומר אף אם נקבל כי אין לאמץ היום את גישת המשפט העברי של אי קבילות כל הודאות הנאשם, אין להניח את הכלל על מדפי ההיסטוריה רחוק מכל מסר לימינו. הכלל האמור מחייב את השופט בשיטה כמו שלנו להתייחס להודאת הנאשם כאשר היא הראיה היחידה והמכרעת בזהירות כפולה ומכופלת.
23.   איך ניתן ליישם זהירות זו? איזה מבחן יהווה עזר בידינו להצדיק תוצאה של קבלת הודאת הנאשם במקרה אחד ודחייתה במקרה אחר. לדעתי, המבחן חייב להיות ברור, בעל יישום, ומשקף נכון את איזון בין העמדה של קבלת כל הודאה מפני שהנאשם הודה ולא הופעלו עליו אמצעי לחץ, ובין העמדה של דחיית כל הודאת הנאשם כי מי יכול להיות בטוח במניעיו הייתי מציע מבחן משולש. יש לבדוק בכל הודאת נאשם:
(א)   מי אמר?
(ב)   מה אמר?
(ג)    דבר מה.
--- סוף עמוד  226 ---
המבחן של "מי אמר", הינו מבחן של אישיות הנאשם. האם יש בסיס לבית המשפט לקבוע שבפנינו עומד נאשם שיש סיבה לחשוש, על מבנה אישיותו שהודה בדבר שלא עשה, או ההיפך.
המבחן של "מה אמר", הינו מבחן של תוכן העדות. האם ההודאה, על פניה הינה עדות משכנעת, סבירה, רציפת פרטים כצפוי בנסיבות העניין?
המבחן של "דבר מה", אינו מתייחס רק לדבר מה נוסף, אלא גם לדבר מה חסר. יש לבדוק לא רק מה מחוץ להודאה מוסיף בה אמון, אלא מה מחוץ להודאה פוגע באמינותה. חשוב לבדוק לא רק מה שישנו בהודאה אלא אף מה שאיננו וההשלכות הנובעות מכך.
24.   בכדי לבסס מבחן זה, הייתי מתייחס למספר גישות הבאות להסביר את עמדת המשפט העברי בנושא הודאת הנאשם:
נתחיל בדברי הרדב"ז אשר חי במאה ה- 16 בצפת, בפירושו על הרמב"ם לכלל שאין אדם משים עצמו רשע:
"ואפשר לתת קצת טעם לפי שאין נפשו של אדם קניינו אלא קנין הקב"ה שנאמר הנפשות לי הנה (יחזקאל י"ח) הילכך לא תועיל הודאתו בדבר שאינו שלו ... ומה שהווה אמרינן הודאת בעל דין כמאה עדים דמי וכי היכי דאין אדם רשאי להרוג את עצמו אין אדם רשאי להודות על עצמו שעשה עבירה לפי שאין נפשו קניינו."
פירוש הרב"ז על הלכות סנהדרין, פרק י"ח נימוק זה על פניו הינו דתי ותיאולוגי. לעניננו, חשיבותו בכך שיש להפריד בין הנאשם שמעיד ובין הנאשם שנגדו מעידים. כאמור, בתיק זה עתירת התביעה להרשיע את הנאשם מבוססת בעיקרה וברובה על עד תביעה אחד, הוא הנאשם. יש לבדוק עדות יחידה יהיה מקורה אשר יהיה בזהירות רבה.
25.   הריב"ש אשר חי במאה ה- 14 בספרד בספרו השו"ת, שם את דגש הסברו על הגישה ההלכתית נגד ספקנות וגרימת עינוי לגוף. ערכו של נימוק זה, הינו להדגיש שיש לבדוק המניע של אדם המעיד נגד עצמו וכתוצאה מכך גורם נזק לעצמו. יש נאשם המודה על אף הנזק שהוא גורם לעצמו כדי לתת מענה למצפונו המציק לו. יש נאשם המודה דווקא בגלל הנזק שייגרם לו, הוא אדם בעל תכונת הרס עצמי רב, או הרוצה להעניש את עצמו בשל סיבה אחרת. אף יש נאשם, וזה אולי מקרה הקרוב יותר לענייננו, כפי שאבהיר בהמשך, המודה על אף הנזק שהוא גורם לעצמו, כי עיסוקו הרגשי אינו בטווח הארוך של הענישה אלא בטווח הקצר של החקירה המשטרתית, וזאת בשל אי הבנת המערכת המשפטית והמשטרתית וחוסר אימון בה או בעצמו ויכולתו להוכיח את צדקתו.
26.   הרב שקוף (מהמאה ה- 20, שנולד בליטא) כותב כך בפירושו על התלמוד:
"אלא נראה דכיוון דאם יתקבל בבית דין העניין כאמרתו יתחזק אצל בני אדם כאמרתו דלהעולם כלשהוא עצמו אומר הוא בירור היותר גדול ... ואם ישים רשע לאיש אחר דשם אין העולם מאמינים לו ... אבל לעצמו שבזה העולם מאמינים שזה הבירור היותר גדול."
ר' שמעון שקוף - פירוש לכתובות י"ח:ה הודאת הנאשם הינה ראיה לכאורה כה חזקה שמסוגלת היא לסנוור את שיקול הדעת של קובע העובדות בבית המשפט. אם בתי הדין או בתי המשפט יקבלו ראיה כזו, יהא קשה לעמוד בפני פיתויה להרשיע הנאשם עקב כך. (ראה בעניין זה:
Confession, and American Plea Bargaining: A Jewish Legal Torture Judaic (מאוניברסיטת ת"א) Prof. Aaron Kirschenbaum Perspective.
Studies Program, University of Cincinnati February ,13 1993)
--- סוף עמוד  227 ---
גישתו של הרב שקוף, לפיה יש לפסול הודאת נאשם מפני שעל פניה חזקה היא עד מאוד אבל בפועל לא תמיד כך הדבר, דומה היא לדעתי לגישת המשפט הישראלי בדבר קבלת תוצאות פוליגרף. על אף שראיה זו קבילה במשפט אזרחי בנסיבות מסויימות ובחקירה פלילית, אין לקבלה במשפט פלילי. הסיבה עשויה להיות כי כוחה רב עד לאפשרות של סינוור שיקול דעת המכריע בעובדות והעדר יכולת לתת לה משקל עצמאי (ראה בהקשר העניין ע"א 61/84 ביאזי נ' לוי, פ"ד מ"ב א' 446 ו- 461).
27.   האמון בכח הראיתי בהודאת הנאשם בימינו סוכם כך:
In addition to the frequency with which confession evidence is received, a second reason for its importance is the obvious impact it can singlehandedly exert on a defendant's fate. As of a confession makes כMcCormick (1972) put it, "the introduction
other aspects of a trial in court superfluous" (p. 316)..." the
The compelling nature of confession evidence has also been demonstrated on a empirical level In a mock jury experiment, Miller and Boster (1977) had subjects read a description of a murder trial that included (1) only circumstantial evidence, (2) eyewitness testimony from either an acquaintance or stranger, and (3) testimony alleging that the defendand had confessed to the police. It turned out that those subjects who received the confession evidence were more likely to view the defendant as guilty than the other groups, including those provided with the eyewitness indetification." The Psychology of Evidence and Trial Procedure, KASSIN AND WRIGHTSMAN, pg. 67-68 מבלי להסתמך על המחקר האמור, יש סכנה שבית המשפט יתן משקל יתר להודאת הנאשם אף אם הוא חוזר מעדותו, אפילו בהשוואה לעדות כל אדם אחר. הדרך להתמודד עם כך, הינה בבדיקה זהירה של ההודאה.
28.   הסיבות והנימוקים של הכלל: "אין אדם משים עצמו רשע" במשפט העברי שהובאו לעיל, כולם כאחד מתייחסים לאדם באשר הוא אדם. במובן זה מדובר על תפיסתו של המשפט העברי של האדם כיצור אנוש ללא קשר להיותו יהודי או לא יהודי. זהו נימוק נוסף בהמשך לדברים שנאמרו לעיל לשלב את החוכמה של המשפט העברי לשיטתנו ולתיק המונח בפנינו. יצויין, כי על פי ההלכה ישנה רשימה מרשימה של חכמים שקבעו כי הכלל "אין אדם משים עצמו רשע" חל על היהודי ושאינו יהודי (ראה פירוש המאירי, מתקופת הראשונים בצרפת על מסכת סנהדרין דף נ"ז עמ' ב', הראב"ג (ראה מאמרו של פרופ' קירשנבאום, הכלל, "אין אדם משים עצמו רשע" בהלכות בני נוח, בדיני ישראל כרך ב', תשובתו של הרב משולם ראטה שבשלהי חייו היה חבר הרבנות הראשית לישראל בספרו "קול מבשר" חלק ב' סימן כ"ב: 3, ומאמרו האמור של ד"ר לאם, הערת שוליים 39).
29.   דור בא ודור הולך, לפעמים האידיאל חייב ליסוג בפני המציאות.
הדין נאלץ להתפשר עם הזמן. בספרד, במאה ה- 15, כאשר דין המלך אינו דין המלך היהודי, נאלצו חכמי אותו דור להתיר קבלת הודאת הנאשם כראיה וזאת כהוראת שעה (ראה שו"ת רשב"א ג' שצ"ט).
הנסיגה המעשית בנדון מחד, והרצון לכבד את הכלל של: "אין אדם משים עצמו רשע" מאידך, הביאו פוסקים באותו מצב לדרוש תוספת ראיתית בטרם יורשע נאשם על סמך הודאתו.
כדברי הריב"ש: "לזה נהגו לקבל הודאת פי העובר ... עם קצת אמתלאות אם אין עדות ברורה." (שו"ת, הריב"ש סימן רל"ד). הווה אומר, יש צורך בתוספת של דבר מה.
--- סוף עמוד  228 ---
30.   המשפט הישראלי:
הגישה המוזכרת לעיל הולמת את המצב המשפטי בארץ וניתנת לשילוב עם פסיקתו. (ראה הפסיקה הבאה: ע"פ 290/59 פלוני נ' היועמ"ש לממשלה פ"ד י"ד 1489, ע"פ 242/63 קריתי נ' היועמ"ש לממשלה פ"ד י"ח (477 (3, ע"פ 532/71 בחמוצקי נ' מ"י פ"ד כ"ו (543 (1, ע"פ 543/79 נגר ואח' נ' מ"י פ"ד ל"ה (113 (1, ע"פ 556/80 אלי נ' מ"י פ"ד ל"ז (169 (3).
כבוד השופט קדמי קובע:
"משמעות זו של דרישת ה"דבר מה" מתבקשת ומתחייבת מתכלית קיומה של הדרישה והיא: קידום הסיכון, שמא המודה אמר שקר על עצמו; ואף שהודייתו נמצאה קבילה - ואפילו לא היתה התנגדות להגשתה - כוזבת היא.
ניסיון החיים מלמד כי נאשמים עלולים למסור הודיות כוזבות, לא רק בעקבות נקיטה באמצעים פסולים אלא מטעמים אחרים, שונים ומשונים, שאין בינם לבין נסיבות מסירת ההודייה ולא כלום. על כן, דין הוא שלעולם על ביהמ"ש לחשוש לאמיתות ההודייה, ואפילו עמדה זו במבחן הקבילות; והאמצעי בעזרתו מסלק ביהמ"ש את החשש שמא אמר המודה שקר על עצמו הוא - עמידה בדרישת ה"דבר מה".
(ספרו של השופט י. קדמי, על הראיות, חלק ראשון, הדין בראי הפסיקה, מהדורה משולבת ומעודכנת תשנ"א - 1991 עמוד 79).
(ראה גם הפסיקה שהובאה בספרו האמור בעמוד 80).
לשיטתנו המשפטית יש היכרות בגורם הנסתר הפסיכולוגי שעומד מאוחורי כל הודאת נאשם. במקרה שהנאשם כופר בבית המשפט בדבר הודאתו מחוץ לכתלי בית המשפט, כפי שאירע כאן, על בית המשפט לבחון ההודאה ו"הדבר מה" במבחן משולב בכדי לקבוע אם הודאת הנאשם אמת היא. כפי שנקבע בע"פ 636/82, יהושע בן עזרא נ' מ"י, פ"ד ל"ח (53 (1 מפי כב' השופט בך:
"בע"פ 476/79 (המ' 4) (658/80) נאמר בעניין זה מפי השופט שמגר (כתוארו אז), בעמ' 814:
"...הלכת ה"דבר מה נוסף" נולדה מתוך החשש מפני הודאות כוזבות, אשר אינן נובעות דווקא מלחצים, שהופעלו על הנחקר, או הבטחות, שניתנו לו, אלא מסיבות, הנובעות משיקוליו של הנחקר, ממצבו הנפשי או מסיבות חיצוניות, שאינן קשורות לפעולותיהם של החוקרים - סיבות בעטיין ייטה לייחס לעצמו עבירה, אותה לא ביצע כלל".
על החשש האמור לא ניתן להתגבר בעזרת ראיה, מפי הנאשם עצמו או מפי עד אחר, לפיה אמנם נמסרה אותה הודאה הטעונה "דבר מה נוסף", כאשר הנאשם מתכחש בבית המשפט לתוכן ההודאה ומגדירה ככוזבת."
איך בודקים משקל ההודאה? כב' השופט ברק נתן את התשובה הבאה:
"משקל שניים הם החששות המלווים הודאה שמסר נאשם מחוץ לכתלי בית המשפט: האחד, החשש כי על הנאשם הופעל לחץ "חיצוני" אשר הביא אותו לידי כך שיודה בביצוע מעשה שלא עשה כלל. כנגד לחץ זה עומד המחסום הסטטוטורי של הקבילות, הקבוע בסעיף 12 לפקודת הראיות (נוסח חדש) השולל קבילותה של ראיה שלא ניתנה "חפשית ומרצון".
--- סוף עמוד  229 ---
האחר, החשש כי הנאשם פעל מתוך לחץ "פנימי" אשר הביא אותו לידי כך שיטול על עצמו אחריות לביצוע מעשה שלא עשה כלל ובכך יביאו לכדי "התאבדות)48/54) בע' 691). כנגד לחץ פנימי זה לא קיים כל מחסום של קבילות, אך בית המשפט יבחן אפשרות זו במסגרת המשקל שהוא יעניק להודאה. משקל זה נבחן בשני מבחנים - פנימי וחיצוני. המבחן הפנימי ("משקל עצמי") בודק את ההודאה על פי סימני האמת העולים מתוכה, כגון הגיונה או חוסר הגיונה הפנימי, סידורם או בלבולם של הפרטים הנמסרים בה וכיוצא בהם סימנים של שכל ישר המביאים אדם בר דעת להתייחס לדברי זולתו באימון. המבחן החיצוני ("דבר מה") בודק את ההודאה על פי סימני אמת שהם חיצוניים להודאה ואשר יש בהם, לפי מבחני השכל הישר, כדי להשליך אור על אמיתותה. בין שני מבחנים אלה קיימים קשרי גומלין. כך למשל, ככל שמשקלה העצמי של ההודאה הוא גדול יותר, כך קטן הצורך להיזקק למבחן החיצוני של ה"דבר מה" לעומת זאת, ככל שמשקלה העצמי של ההודאה הוא קטן יותר, כך גדול הצורך להיזקק לאמת מידה חיצונית לבחינת האמת שבהודאה. על כן, ראיה שנמצאה ראויה לשמש כ"דבר מה" בעניין אחד, עשויה שלא להחשב כראויה לשמש "דבר מה" בעניין אחר, שהרי הכל מותנה בנסיבות הענין." ע"פ 715,744/78, י' לוי נ' מ"י, פ"ד לג' (3) עמ' 234
ם את המבחנים האמורים, המבחן הפנימי
31.   במסגרת תיק זה, בכדי לייש והחיצוני, המבחן המשולש של מי, מה, ודבר מה שהוזכר לעיל עשוי לעניות דעתי, להוות כלי עזר. כפי שציינתי, ואתייחס לכך בהמשך, אישיות הנאשם ו"דבר מה" החסר חשובים עד מאוד להכרעה בעניננו.
מתעוררת השאלה, מה טיב דבר מה הנדרש? בכדי להשיב לשאלה זו תחילה יש לשאול האם ניתן לקבוע מהו טיב הדבר מה הדרוש בכל מקרה.
בנושא זה נקבעו מספר הלכות חשובות לעניננו:
1.       מקום שעצם ביצוע העבירה מוטל בספק כפי שכאן ומאחר וגופת המנוחה לא נתגלתה עד היום יש צורך בדבר מה ממשי יותר (ראה ע"פ 543/79 נגר נ' מ"י, פ"ד ל"ה 142 ,113 1, ע"פ 609/86 אלגי'ם נ'
מ"י פ"ד מב (549 (2 וע"פ 20/89 אמסלם נ' מ"י פ"ד מד (573 (1, .(586
2.     הודאות חוזרות ונשנות מפיו של אותו נאשם אינן יכולות לספק "דבר מה נוסף" להודאה אחרת. (ראה ע"פ 476/79 בולוס נ' מ"י, פ"ד לה (1) .(815
32.   בעניננו, שהינו מקרה קשה להכרעה בשל העדר גופה או ראיות חיצוניות ממשיות מחוץ להודאת הנאשם, ניתן להגיע למסקנה כי בתיק זה יש צורך בסיוע או דבר מה מוגבר, מוחשי, ממשי, או שאינו טכני.
גישה זו הינה לגיטימית, אך אינני שותף לה באופן מלא. להמחשת הדבר, טול דוגמא שאינה רלוונטית לעניננו, בה הנאשם בוחר להמנע מלהעיד במהלך המשפט. בחירה זו, מהווה סיוע במקום שדרוש סיוע לראיות התביעה על פי סעיף 162 לחסד"פ. ניתן לחשוב שקל וחומר הוא ששתיקה כזו מהווה דבר מה אם נקבע בחוק שהיא מהווה סיוע. אולם, בית המשפט קבע על פי דעת הרוב בעניין מוחמד עלי כי מן הראוי שבית המשפט לא יראה בשתיקת נאשם בבית משפט כחיזוק להודאתו שנמסרה מחוץ לכותלי בית המשפט (ראה ע"פ 556/80, פ"ד ל"ז (3) עמ' 185 ,170).
--- סוף עמוד  230 ---
החשיבות לעניננו, כי הרי הנאשם בתיק זה בחר להעיד הינה להוכיח שהדבר מה נוסף אינו תמיד פחות מסיוע אלא מבחן אחר הבא לענות על מצב ספציפי בו קיים חשש שהנאשם הודה בעבירה שלא ביצע.
היקף הדרישה של ה"דבר מה" תלוי בעובדות הקונקרטיות של התיק ולפיכך משתנה הוא ממקרה למקרה. ייתכן מצב בו ניתן יהא להסתפק בדבר מה מיזערי וייתכן מצב בו לא ניתן יהא להסתפק אלא בדבר מה משמעותי יותר.
גישה זו מתאימה לדברי כב' השופט ברק שצוטטו לעיל בעניין לוי, לפיהם יש קשר גומלין בין המבחן החיצוני (דבר מה) והמבחן הפנימי, משקל עצמי. ככל שמשקלה העצמי של ההודאה גדול יותר, קטן הצורך לדבר מה וכן ההיפך. אם כי בכל מקרה, על התביעה "לעבור" את שני המבחנים.
32.   בטרם אכנס להודאות עצמן, על פי המבחנים שהוזכרו. ברצוני להדגיש כי מבחנים אלה אינם לטובת התביעה או לטובת הנאשם, אלא כלי עזר חיוני להגיע לחקר האמת.
בל נשכח כי זכות הנאשם מעוגנת עתה בחוקי יסוד.
"רבות מזכויות הנאשם נגזרות מכבודו כאדם. כך, למשל, החזקה כי כל אדם הוא בחזקת זכאי כל עוד לא הורשע בדינו היא חלק מכבוד האדם."
"...זכות השתיקה היא חלק מכבוד האדם ..."
(כבוד האדם כזכות חוקתית, כב' השופט ברק, הפרקליט מא חוברת ג' עמ' 285)
הזכות כוללת בתוכה את החובה ליישמה.
"הזכות היא חלק מן המשפט הפוזיטיבי שלנו. התגבשותה לא היתה מותנית בחקיקתו של חוק יסוד, המבטיח הגנתה ושמירת קיומה. חוק היסוד אינו יוצר את זכות היסוד מעיקרה, אלא מגבש אותה בהוראה סטטוטורית ...
הבשורה החוקתית אינה מתמקדת בהצהרה על קיומה של זכות היסוד, אלא במהותה, במידתה ובתוכנה של הגשמת הזכות, הלכה למעשה ...
כבוד האדם, בהקשר החוקתי, הוא מושג משפטי, אולם ביטויו המעשי, כאמור, בהוויה האנושית היום-יומית וביחסם של המדינה והחברה ובכלל זה בתי המשפט, אל הפרט החי בה ..."
(ע"א 5942/92 פלוני נ' אלמוני ואח') ועתה מן הכלל ליישום.
הקדמה:
33.   בבדיקת הודאות הנאשם תהיה התייחסות לאמרות אחרות של הנאשם, כולל אלה שבהן כפר בביצוע המעשה. חשוב יהיה לבדוק את אמרות הנאשם בסדר שניתנו, להבין את רצף הדברים והתפתחות החקירה. יש לבדוק הודאות הנאשם כמקשה אחת וכן כל הודאה כיחידה נפרדת תוך הבאה בחשבון את המשותף והמפריד ביניהן. על פי דרישת "המבחן הפנימי" יש לבדוק את הודאות הנאשם מתוכן על פי המבחן של סבירות, הגיון, ניסיון החיים והשכל הישר. רצוני להבליט את תוכן העדות על פי המבחן שהזכרתי לעיל "מה", מה אמר הנאשם בהודאותיו, מהן תוכנן.
לאור חשיבות הודאות הנאשם במקרה זה, יושם דגש על המילים עצמן, כפי שהנאשם ביטא אותן. לכן בכוונתי לצטט בהרחבה, ואפילו בהרחבה יתירה את דברי הנאשם. בדרך זו, ניתן יהא
--- סוף עמוד  231 ---
להתרשם מהנאשם ישירות ולהקטין את הסיכוי שניתוח הדברים על פי שיטתנו תהיה תוצאה של גישה מגמתית או בחירת קטעים נבחרים בלבד מהודאות הנאשם. המבחן הפנימי כלשונו כן הוא. עלינו להיכנס פנימה לתוך ההודאה עצמה.
הנאשם מסר מספר רב של הודאות ויש צורך להתייחס לכל אחת מהן.
חשוב לילך יד ביד עם הנאשם במהלך החקירה כפי שהוא חווה אותה.
למילים יש אוירה ואפילו מנגינה משלהן. בדרך הצגתם בפרוטרוט ועל פי הקשרם בחקירה ניתן יהא להגיע לחקר האמת. ההודאות תוצגנה איפוא, על פי סדרן הכרונולוגי.
אחרון אציע, במסע הדברים, דרכים שונות להבין את ההקשר של ההודאה במסגרת הכוללת של החקירה. ניתן להתייחס לאמרות הנאשם על פניהן.
דהיינו, מדובר בנאשם המודה באשר עשה. אך לאור הזהירות הדרושה בטרם בית המשפט יקבל הודאות הנאשם, יש לשקול דרכי הבנה אלטרנטיביות, שאף לא פחות, ואולי אף יותר, מסבירות את הודאות הנאשם כפי שנמסרו. כך יהא ניתן לתת את המשקל הראוי להודאות הנאשם.
10.6.1993
34.   העד אזולאי מסעוד, עובד כנהג פינוי אשפה לאתר דודאים מטעם המועצה המקומית אופקים, בתאריך 10.6.1993, כזכור הוא היום האחרון בו נראתה חנית קיקוס (להלן: הנערה), הגיע לאתר דודאים בסמוך לחצות. הוא התפלא לראות את הנאשם עומד ליד הבור עם רכב הטרנספורטר משום שבדרך כלל הנאשם נמצא "בבודקה" או שליד הבור עם כלי עבודתו השופל. לשאלת אזולאי למעשיו השיב הנאשם כך:
"כאשר שאלתי אותו את השאלה הנ"ל הוא אמר לי מה אני יעשה שהחבר שלי מזיין אני אפריע לו ?..."
(עדות אזולאי, עמ' 206 לפרוטוקול, שורות 8-7) מה שמשך את תשומת ליבו של העד אזולאי לאחר שהתפרסמה עובדת העדרות הנערה היו דברי הנאשם לגבי חברו השומר והתנהגותו של האחרון ולאו דווקא התנהגות הנאשם. על סמך האמור התייצב העד אזולאי במשטרה בתאריך 13.6.1993 באשר לחשד שהתעורר בליבו לגבי השומר שחדה בחירי (להלן: שחדה).
35.   באותו לילה העד אזולאי ועובדים נוספים של אתר דודאים ישבו ושתו תה בשעה 23:30, ובעודם משוחחים בנושא הנעדרת, אמר הנאשם את המשפט הבא על פי עדותו של אזולאי:
"...ירדנו, שתינו תה ויצאה איזו שיחה על סיפור הנעדרת, ואז הוא אמר לי הנאשם שהיה נוכח בשיחה, וששתה איתנו תה, ופתאום הוא אמר לי איזו מילה תבדוק אצלך אולי הבאת אותה בזבל."
(עדות אזולאי, עמ' 208 לפרוטוקול ש' 15-13)
הנאשם מכחיש את האמור וטוען שאמר באותה שיחה: "החיים שלנו בזבל" ולא אימרה לפיה ייתכן והנעדרת בזבל.
העד אזולאי הסכים בעדותו כי המשפט, "החיים שלנו בזבל" היה בדיחה קבועה של העובדים באתר דודאים. העד אף הוסיף:
"נושא השיחה היה היכן נמצאת הנעדרת. לא דיברנו על גופה היתה לנו תקווה שהיא עוד קיימת. תוכן השיחה היה מה קרה לה. אני מסתכל על זה שהרחוב כל היום הומה עיתונאים כתבים צלמים ומה שאתה לא רוצה,
--- סוף עמוד  232 ---
וכשהוא אמר את זה אמרתי לו אם אתה היית גר ברחוב שלנו לא היית אומר זאת.
הנאשם אמר את המילים אולי הבאתי (הכוונה לאזולאי) את הבחורה איתך בזבל בצורה של התלוצצות."
(עדות אזולאי עמ' 215 לפרוטוקול ש' 16-11).
36.   נראה לי טבעי כי אנשים העובדים בזבל יתבדחו ביניהם על מקום עבודתם. גם אם הנאשם אמר את המיוחס לו על ידי אזולאי, "אולי תמצא אותה בזבל", נראה לי סביר ואפשרי שעובדי אשפה באתר דודאים ביודעם שנעדרה נערה בסמוך לאזורם, כפי שידעו באותה שיחה, יחשבו ואולי יתבדחו על אותה אפשרות. החשיבות של הדבר הינה, כי על אף שלא ידועים לנו פרטים מלאים על תוכן השיחה, סביר להניח שהנאשם למד פרטים כלליים על המקרה מאותה שיחה, גם אם לא קרא עיתון באותם ימים. כוונתי לפרטים כלליים כגון: היות הנעדרת יהודייה וצעירה הגרה עם הוריה באופקים.
37.   אחת האירוניות בתיק זה שאולי אינו רק אירוניה, אלא חולייה ראשונה של נסיבות מהן הנאשם לא הצליח להשתחרר כחשוד הינה כי החוקר רס"ב עזריה הגיע לנאשם תוך התייחסות אליו כעד שיעיד על שחדה ולא כחשוד או אפילו שותף למקרה. הנאשם ראה את החוקר ואמר לו: "ידעתי שתבוא אליי". הנאשם לא נשאל באותו שלב למה הוא התכוון. בהעדר חקירה בנקודה זו, קשה לברר איזה מעורבות הנאשם ייחס לעצמו באותו שלב. אתייחס לעניין בהמשך בבואי לנתח את עדות שחדה. הנאשם ושחדה נחקרו בעקבות הסתירות ביניהם וכך מצא הנאשם את עצמו חשוד במעשה ועצור לצרכי חקירה.
18.6.1993
38.   הנאשם נעצר בתאריך 18.6.1993 ובאותו יום נחקר פעמיים. המשטרה בחקירתה התמקדה בסתירות בין עדויותיהם של הנאשם ושחדה. באותן חקירות הנאשם כפר באשמה.
ת/51 בעדות הראשונה (ת/51) מסר הנאשם בין היתר את הדברים הבאים:
"אני תמיד עובד כל לילה משעה 23:00 בערך."
"ישנו במקום שומר בשם שחדה לא זכור לי שם משפחה שלו שעובד במקום משעה 14:00 עד השעה 24:00 כך שיוצא לנו לעבוד ביחד באותו הזמן בשעה בין 23:00 ל- 24:00 לפעמים יותר זמן לפעמים פחות תלוי איך יוצא לנו להגיע לעבודה ..."
(ת/51 עמ' 1 ש' 25-22)
הנאשם נשאל אם נסע לאופקים עם שחדה וכן:
"שאלה: יש ברשותי עדות שאתה אמרת שהשומר שחדה כול הזמן דופק בחורות בצריף שלו מה אתה אומר על כך?
תשובה: זה שקר אני אף פעם לא אמרתי דבר כזה לאף אחד. שאלה : ישנה עדות שאתה ושחדה והפועלים מאופקים ישבתם לשתות קפה מה אתה אומר על כך? תשובה: זה לא נכון. אני לא ישבתי אף פעם לשתות קפה עם האנשים שמביאים את הזבל מאופקים מי שאמר את זה הוא משקר.
שאלה : בעדות נאמר שבזמן ששתיתם קפה אתה אמרת להם שיחפשו את הנעדרת במזבלה או שאתה תמצא אותה במזבלה מה אתה אומר על כך?
--- סוף עמוד  233 ---
תשובה: לא זה שקר זה הכל שקר לא אמרתי להם בכלל דבר כזה."
(ת/51 עמ' 4 ש' 17-4) הנאשם לא נשמע לחוץ במיוחד בשלב הזה, הוא אינו פוחד לומר למשטרה שאלו שקרים, אבל יתברר בהמשך שזהו סוג התשובות שהוא נותן כאשר המשטרה מאמתת גרסתו עם גרסת עדים אחרים ובמיוחד עם שחדה. ת/52
39.   באותו יום, כשעתיים לאחר מכן נחקר הנאשם שוב. הוא נשאל אם היה באופקים וכן:
"שאלה: האם זה נכון שאתה אמרת לו ואני מצטט "המנייק בפנים דופק יהודיה? תשובה: לא, לא אמרתי דבר כזה.
שאלה : מה אתה אמרת לו ?
תשובה: אמרתי המנייק יכול להיות יושן.
שאלה : למי אתה מתכוון כשאתה אומר המנייק?
תשובה: אני מתכוון לשומר שקוראים לו שחדה."
(ת/52 עמ' 2 ש' 28).
גם בהנחה שהנאשם משקר, מעניין שהוא מאמץ בתשובתו הגדרת שחדה "כמאנייק", אף שהעד אזולאי לא העיד כי הנאשם השתמש במילה זו.
(ראה פרוטוקול עמ' 207 ,206).
40.   כאן ישנה תופעה שלדעתי חוזרת על עצמה בה הנאשם בוחר לשקר ולא החוקרים המציאו את האפשרות ששחדה ישן, אבל יחד עם זאת, פירוט סיפור השקר או הגדרתו ("מאנייק") הינה "תרומתם" של חוקרי המשטרה בשאלה ששאלו. לא מדובר בפעולה מכוונת, אבל תופעה חקירתית כזו קיימת.
נראה לי שהנאשם כן אמר ששחדה "מזיין" בחורה. אין סיבה לקבוע שאזולאי משקר בזה, הרי הדבר הדליק אצלו נורה אדומה שהביאו לפנות למשטרה. אין להתפלא שהגעתי למסקנה שהנאשם משקר. אין אפשרות אחרת בתיק זה מאשר לקבוע שהנאשם שיקר מספר פעמים לנוכח העדויות הסותרות שהוא מסר. הקושי אינו בקביעה זו, אלא בהכרעה מתי ולמה שיקר והאם ניתן לקבוע זאת מעבר לכל ספק סביר.
בהמשך אותה עדות, נחקר הנאשם באשר להתנהגותו המינית והשיב כך:
"שאלה: חוץ מאישתך האם אתה מתעסק עם בחורות אחרות?
תשובה: לא, אף פעם לא.
שאלה : האם חוץ מאישתך שכבת פעם עם נשים אחרות?
תשובה: כן עם זונות חוץ מזה לא.
שאלה : לאיזה זונות הלכת ומתי?
תשובה: זונות של באר שבע ומתי שבא לי ...
שאלה : באיזה שעות אתה הולך?
--- סוף עמוד  234 ---
תשובה: לפעמים בעשר לפני העבודה ...
שאלה : האם משהוא מהחברים שלך יודע שאתה הולך לזונות?
תשובה: לא ...
אחרי שהנאשם הודיע שהוא אוהב יפות ורזות כלשונו, נשאל:
שאלה : האם יכול להיות שאם יצא לך להתעסק עם בחורה שהיא יפה ורזה גם שהיא לא זונה והיא תסכים אתה מתעסק איתה?
תשובה: לא לא רוצה אותה בכלל מעדיף לשלם כסף יותר טוב."
(ת/52 עמ' 5-6)
41.   הנאשם אינו מסתיר את הדבר ומודה בכך. הנאשם נחקר כעת כחשוד בהיעלמות הנערה והקו של המשטרה שהוא הולך לזונות מצביע על כך שיש בהתנהגות זו אלמנטים מפלילים. הנאשם לא נחקר האם הוא שונא יהודים על רקע לאומני, אלא האם הוא מקיים יחסי מין איתם. זה הקו של המשטרה כלפי הנאשם בחקירה זו. החשש של המשטרה איננו שהנאשם פעל מתוך מניעים לאומניים אלא מתוך דחף מיני בו לא שלט.
בסיום עדותו מסר הנאשם כי בתאריך 10.6.1993:
"אני הייתי כל היום בבית עד שיצאתי לעבודה בשעה עשר או אחת עשרה בלילה."
(ת/52 עמ' 8)
42.   בתאריך 20.6.1993 שוב נחקר הנאשם פעמיים.
ת/53 בעדות הראשונה באותו יום מסר הנאשם, בין היתר, את הדברים הבאים:
הוא הגיע לעבודה ביום 10.6.1993 בשעה 23:00. המתין רבע שעה עד לפתיחת השער, שתה קפה ושוחח עם שחדה. שלל הליכתו לזונה בתאריך 10.6.1993, נחקר באשר לקשר שלו עם נשים יהודיות ומספרי הטלפון שלהן שנמצאים אצלו וגם באשר להימצאות הקונדומים ברכבו. מסר ששטף את רכבו בעצמו ביום שישי 11.6.1993 ליד ביתו. הוא גם תיאר איך הוא עושה זאת.
"...תשובה: אני משפריץ על הרכב מים ולאחר מכן עברתי עם סמרטוט על כול הרכב מבחוץ וכן בתוך הרכב. אני מוציא את השטחים מנער אותם מעביר סמרטוט על לוח השעונים ועל השמשות וזה הכל אני לא נוגע בתא המטען ולא במנוע ולא בתחתית הרכב."
(ת/53 עמ' 3 ש' 23-19) ת/54 בעדותו שעתיים לאחר מכן, השיב שהוא נוהג לנקות את הרכב.
ובהמשך:
"שאלה: הרי שאלה קודם שענית שאתה בכול ששופך על הרכב מנקה מאפרות ואת הרצפה למה אתה משנה את זה עכשיו?
תשובה: אני זוכר שאני נקתי ביום שישי 11.6.1993 את הרכב ואת המאפרות והרצפה, אם נמצאו בדלי סיגריות יכול להיות שלא ניקתי את המאפרות והרצפה."
(ת/54 עמ' 1 ש' 28-21).
--- סוף עמוד  235 ---
43.   הנאשם נשאל באשר לסתירות הקיימות בין עדותו לבין עדותו של שחדה והוא דוחה את טענותיו של שחדה אחת לאחת.
הנאשם אינו מוותר לחוקריו "בעניני שחדה". יכולת זו שלא לוותר וביחוד בשלב זה אין ללמוד ממנה כיצד הנאשם יעמוד בעימות ישיר עם המשטרה כאשר החשד יוצג בפניו ישירות ולא בעקיפין.
כך, הנאשם משיב לשאלה אם אין הוא מסוכסך עם שחדה, ולמה שהאחרון יסתור דברים שהנאשם אמר:
"אני לא מאמין שהוא אמר ככה, ואם הוא אמר ככה אלוהים גדול."
גישה כזו בתשובת הנאשם תחזור על עצמה. תחילה, הוא עוקף את השאלה בכך שאין הוא מקבל כעובדה את הטיעון העובדתי שבה. בהמשך, הוא מציג תשובה כללית כמו "אלוהים גדול" שקשה לדעת מתוכנה אם יש בה לחזק את עמדתו או להחלישה.
21.6.1993
44.   למחרת נחקר הנאשם פעם נוספת. בחקירה זו יש חזרה על נושאים שונים שעלו בחקירות הקודמות, למשל: הרכב, התנהגותו המינית. הנאשם הסכים ששוחח עם שחדה והפועלים באופקים מספר ימים אחרי תאריך ההעדרות 10.6.1993, אך לדברי הנאשם לא דיברו כלל על השאלה אם ניתן או צריך לחפש באשפה את הנעדרת מאופקים. אין מקום לקבל טענת הנאשם כי לא שוחח עם עובדי האתר בנושא הנעדרת. כפי שציינתי יש עדות נוגדת ואין לאותו עד סיבה להעיד נגד הנאשם. ההיפך הוא הנכון, העד אזולאי העיד שהנאשם עובד טוב, ולא גילה כל עויינות כלפיו.
נראה לי כי הנאשם משקר בשלב הזה כי הוא חושב ששיחתו בנדון עלולה להפלילו. כמובן, הדבר אינו נכון. אין צורך להיות פסיכולוג על מנת להבין שקל יותר להגיע לשלב שבירה עם נחקר כזה מאשר עם עד אחר שמעיד והאמת הינה נר לרגליו. עד שמכחיש שיחה בגלל שהדבר עלול לתת רושם מפליל, יקשה יותר לעמוד על גרסתו מאשר עד שאינו מעורב בשיקולים כאלה. התייחסות זו של הנאשם בה מוסר עדות שקר כדי להמנע מהסתבכות שאינה הסתבכות, תחזור, על עצמה שוב ושוב בהמשך. על פי התרשמותי מהעדים אני מאמין כי הנאשם כן דיבר עם העובדים בימים הראשונים להיעלמותה של הנעדרת ואמר כי החיים בזבל ואף סביר הדבר. אינני מוכן לקבוע ממצא כי הוא אמר לעובדים "אולי הבאתם אותה בזבל" כי בנקודה זו התרשמתי שגם אזולאי לא בטוח בה ופרט לשחדה לא הובאו עדים נוספים לחזק את הדבר. ייתכן ונפלה טעות בין המילים "החיים בזבל" ל- "הבאתם אותה בזבל". כפי שאמרתי, נקודה זו כשלעצמה, אינה בעלת חשיבות מיוחדת היות וניתן לטעון שאם אכן ביצע הנאשם את המעשה, לא היה מתבטא כך. בעוד, אם הוא לא ביצע את העבירה, ייתכן שכן היה מתבטא כך, בדרך של התלוצצות. חשיבות הנקודה הינה כאמור בכך שיש להניח שהנאשם שמע פרטים כללים על הנעדרת בזמן השיחה.
45.   בהמשך עדותו מוסר הנאשם שבתאריך 10.6.1993 ישן בביתו בסמוך לשעת הגעתו לעבודה. הוא נשאל איך הוא מקיים יחסי מין עם בחורות. שאלה כזו, בוודאי מאותת לנאשם כי התנהגותו המינית חשובה מאוד למשטרה.
לדבריו, הוא לא קיים יחסי מין ברכב עם זונות. שוב מתעוררת האפשרות שהנאשם אינו מדייק בתשובתיו, לאו דווקא מפני שעשה את המעשה נשוא החשד, אלא כי התנהגותו המינית בתוך הרכב על רקע השאלות לגבי הרכב בחקירה עד כה, סימנו לנאשם כי בפניו עומד "מוקש" שיש להזהר ממנו.
46.   בהמשך הוא מסר:
"...תשובה: יכול להיות שאני דחפתי עם הטרקטור את הגופה אני לא ראיתי אותה ייתכן והיא הגיעה עם המשאית של הזבל, ייתכן ודחפתי את הגופה עם הזבל ואני לא ידעתי.
--- סוף עמוד  236 ---
שאלה: למה אתה חושב שהגופה הגיעה במשאית למזבלה?
תשובה: אני לא יודע אולי הגיע עם משאית של הזבל היו באותו לילה ארבע משאיות, אני לא יודע ולא ראיתי את הגופה.
בכך השיב הנאשם לשאלה היפותטית שאינה בהכרח קושרת אותו למעשה העבירה מעבר להיותו נהג באתר.
בהמשך החקירה:
שאלה: איך אתה יודע שהגופה נמצאת במזבלה?
תשובה: אני ככה אומר אולי הייתי בלחץ של עבודה ודחפתי אותה, יכול להיות ואני לא ראיתי אני חושב שהיא נמצאת במזבלה זה קורה יכול להיות שהיא שם אני לא אומר שראיתי אותה אבל יכול להיות שהיא שם אני כבר קברתי את החיים שלי כי כבר אני בבית סוהר בפנים מה נשאר מהחיים?"
(ת/55 עמ' 4 ש' 23) לא ברור מה הלחיץ את הנאשם בצורה כה מייאשת. אפשרות אחת, היא שהוא מודע להיותו אשם. אפשרות שנייה שהיא, הוא מרגיש חוסר יכולת להשתחרר מהמעצר. על אף שאין באמרתו כדי להפלילו הוא אינו מבין זאת והתסכול של המצאותו במעצר כבר מספר ימים מתחיל לתת את אתותיו. ההכרעה בין אפשרויות אלו תקבע בהמשך, כאשר המחלוקת בין שתי האפשרויות מתחדדת יותר.
47.   בדומה לאמור, הנאשם מנהל שיחה עם השוטר חיים דידי בתאריך 21.6.1993 בה אמר שהוא מוכן לעזור בחיפוש הגופה. במהלך שיחה זו, הנאשם בכה ואמר שנמאס לו מהחיים. גם בשיחה זו, בכה הנאשם. זה יכול להצביע על כאב בשל ביצוע העבירה בה הוא חשוד אך מנגד יכול להצביע על כאב כי הוא נקלע למצב ממנו אינו יכול להשתחרר - היותו חשוד ונתון במעצר בגין עבירה חמורה מאוד.
המדובב:
48.   בתאריך 22.6.1993 הוכנס המדובב לתא בית המעצר באופקים. השוטרים היכו אותו, הכל כהצגה על מנת למשוך את תשומת ליבו של הנאשם ולעורר בו רגשי סולידריות למדובב.
הודאות הנאשם בפני המדובב חשובות בשל הסיבות הבאות:
א.    לא מדובר באיש מרות בעל סמכות רשמית.
ב.    הנאשם לא ידע ששיחותיו עם המדובב הוקלטו.
ג.     טענות שהעלה הסנגור כנגד חוקרי המשטרה כגון:
"האכלת" פרטים לנאשם, לרוב אינן רלוונטיות למדובב.
ד.    המדובב, כפי שנראה פעל בתחכום רב ואף הצליח במשימת הדיבוב.
ה.    ההודאה הראשונה של הנאשם הינה בפני המדובב. על אף ההבדלים האמורים, הודאה של הנאשם בפני המדובב אינה שונה במהותה מהודאת הנאשם בפני שוטר. כפי שכותב השופט קדמי בספרו "על הראיות" בהתייחסו להבדל בין הודיה בפני איש מרות ובין אחר וזאת במישור הכללי:
--- סוף עמוד  237 ---
"וייאמר מיד: הן לעניין קבילותה של ההודייה והן לעניין כוחה לשמש בסיס להרשעה בפלילים - דין אחד להודייה בפני איש מרות ולהודייה בפני מי שאיננו איש מרות: גם זו וגם זו, אינה קבילה אלא אם עמדה במבחן הקבילות הקבוע בסעיף 12 לפקודות הראיות ("חופשית ומרצון"); וגם זו וגם זו, לא תשמש בסיס להרשעה אלא אם כן יימצא לצידה "דבר מה" לאימות תוכנה ...
השופט קדמי אף ממשיך שיש נסיבות בהן, ואינני טוען שהוא המצב פה:
על אף שבמבט ראשון ייראה הדבר תמוה, הדין מחמיר יותר עם ההודייה שלא בפני איש מרות".
(ע"פ 515/73, כח (462 (1 (דהאן) (השופט עציוני); ע"פ 414/76, ל"ב (300 (1 (אוחנה); ע"פ 84/80, דף לפרקליט 209 (דניאלוב) (ספרו של השופט יעקב קדמי, על הראיות, חלק ראשון, עמ' 7).
49.   תחילה אעמיד הודאת הנאשם בפני המדובב לפי המבחן שהוזכר לעיל -
מה תוכן ההודאה על פי המסגרת במבחן הפנימי. כבר אומר כי הקושי בהודאה, המרכיב בה שמעורר בי ספק הינו שעל אף שישנם מקומות בהם נשמע צליל של אותנטיות בהודאה, קיימות בו זמנית סטיות לכיוונים שונים ולכיוונים לא ברורים. אף ישנה חזרה מההודאה בשלבים שונים, כאשר הסיבה לכך אינה ברורה.
ת/20 - תמליל ההקלטה: "הצגת" המכות של המשטרה על מנת למשוך את אהדתו של הנאשם פועלת.
הנאשם פותח בשיחה עם המדובב שכינויו ראד, ושואל אותו מה קרה.
הוא למד מהשיחה כי המדובב מחברון. השיחה עוברת לנאשם ומצבו.
" ראד : מה קרה?
סלמאן: האשימו אותי במשהו שאני לא הייתי בזה.
ראד : זו לא פעם ראשונה שאני נעצר."
(ת/20 עמ' 2) המדובב על הצגתו כערבי מחברון וכבעל ניסיון בפלילים, מקבל מעמד של מנוסה בפלילים ויועץ. המדובב מפתח תדמית זו בהמשך בכישרון רב. בהמשך התמליל:
" סלמאן: מאשימים אותי בבת הזאת ואני לא הייתי.
ראד : תשבע.
סלמאן: בלי להשבע טוב יא אלוקים."
(ת/20 עמ' 3) המדובב ממשיך להרשים את הנאשם ואומר:
" ראד: המשטרה זה כלום אני לא גונב רכבים. אני רוצה לגנוב כסף גניבת הכסף כלה ששה חודשים נותנים לך ששה חודשים והולך הביתה ...
אני גנבתי הרבה הרבה גונבים איתה לשטחים ושם מחליפים אותה."
--- סוף עמוד  238 ---
(ת/20 עמ' 4)
בהמשך:
" סלמאן: אני אין לי כלום אני פעם ראשונה. העדות שלי אותו דבר כמו שהיה אני לא לקחתי ולא הייתי ולא ראיתי. הסתובבתי במקום ולא ראיתי הרכב שלי עצרו אותו שם.
הביאו אותי מהבית לחקירה ... סלמאן: על מה, דבר לא עשיתי מה זה משהו אחר מזיין על חשבון שלי. זה לא יתכן אבל אם הייתי איתו והיינו מזיינים ביחד זה בסדר אז היה איתו משהוא. יש איתו עוד משהו?"
(ת/20 עמ' 5). לא ברור פה, האם הנאשם מחפה על אחר לא בגין הרצח אלא אולי בגין מעשה אחר. למשל: שחדה היה עם זונה. אפשרות נוספת יש פה התרברבות מסויימת בניסיון להרשים את המדובב.
50.   עד לשלב הזה חוקרי המשטרה לא חקרוהו ישירות על הפרשה. הוא נשאל באופן כללי למשל באשר להתנהגותו המינית, אבל לא שאלות ישירות האם הוא עשה את המעשה או היה במגע עם הנערה. המשטרה בשלב הזה מתייחסת לתיק כביצוע מעשה חטיפה. המדובב מציע לקחת את תיק הנאשם על עצמו וכן להבריח אותו למצרים לתקופה של 15 שנה. הנאשם אומר למדובב "אין כלום". כוונתו בכך שאין ראיות נגדו והוא מציג בפני המדובב את הראיה המפלילה כביכול נגדו שאמרתי לעובדים באתר "החיים בזבל".
המדובב ממשיך:
" ראד : אני מוכן לקחת התיק עלי אבל אחרי שבוע אתה תעלם תגיד לאשתך שאתה יוצא. סלמאן: אני אחיה אני אסתדר.
ראד : יקח שנה שנתיים תסתדר.
(ת/20 עמ' 11) הנאשם מוכן למכור את רכבו בכדי לכסות את ההוצאות הכספיות והמדובב מסביר לו איך להגיע למצרים ומה לומר לאש"פ בקשר לעניין.
51.   בהמשך:
" ראד : אני פלסטינאי ואני גאה שאני פלסטינאי.
סלמאן : גם אני פלסטינאי.
(ת/20 עמ' 13).
לאחר מכן:
" ראד : הבעיה כרגע הגופה אם לא ימצאו את הגופה תהיה בעיה. סלמאן: אני לא לקחתי כלום מה הם יכולים לעשות טביעות אצבעות זה פדיחה. הבחור שהיה איתי צילמו אותו.
(ת/20 עמ' 14).
הנאשם בשלב זה כופר באשמה, אך המדובב מתייחס לאפשרות של הודאת הנאשם מזוויות ראייה שונות:
" ראד : החוכמה שאפשר לצאת מזה חלק, הבנת אותי?
--- סוף עמוד  239 ---
המודיעין והמשטרה ממזרים ואל תגיד שאתה מודה.
סלמאן: כן הם רוצים.
ראד : זהו. סלמאן: זהו.
ראד : ההודאה שלך לא לטובתך.
אם זה 10 שנים יהיה 15 עד 20 שנה יעבירו את המשפט למשפט צבאי נכון או לא?
סלמאן: תדריך אותי מה שקרה קרה זהו עכשיו נגמר.
נגמר עכשיו הכוס והצלחת נשברו, אני אתך והפרשה נסגרה.
ראד : ויסגר הענין.
סלמאן: הפרשה סגורה התיק נסגר לגמרי.
סלמאן: אמרו אתה רוצה להגיד את האמת תדריך אותנו תראה לנו.
חריאנה חריאנה עשיתי בילדים שלי. דבר שלא עשיתי יא בן אדם.
ראד : זה נגמר העניין אם אותה קוס אחותה.
נכון או לא. סלמאן : לא עשיתי דבר.
(ת/20 עמ' 15-14).
52.   בפעם הראשונה הנאשם מבין כי הוא במלכודת. הוא מבין שאין מוצא מהמצב אפילו שהוא מכחיש, ואפילו, שלא ביצע את העבירה. זאת בניגוד למשטרה שעד שלב זה לא האשימו את הנאשם באשמה ישירה אלא בחרו בחקירה מסביב לשאלות האמיתיות, תוך תקווה שראיות מפלילות קטנות יתחילו "לצוף על פני המים". החוקרים לא שאלו את הנאשם אם חטף את הנערה, אם הוא מכיר אותה מקודם, אם עבר את העבירה. אלא שאלו אם אתה אי פעם לוקח טרפמפסטיות, האם יש לך קשר עם נשים יהודיות. המדובב הוא הראשון המציג את העניין בפני הנאשם במלוא חומרתו. אף הוא אינו אומר לו, אם לא עשית מחובתך לכפור, אלא הכחשתך איננה רלוונטית. המשטרה מצפה להודאה. אתה צפוי לעונש לתקופה ארוכה. אני חברך החדש אמצא לך פתרון. לא פתרון של מסור גרסתך, תן למשטרה לבדוק ובסופו של דבר האמת תצא לאור ואם כך לא תקבל כל עונש אם לא עשית את המעשה. אלא הוא מציע פתרון של בריחה למצרים או שיהיה מוכן לקחת את התיק על עצמו. הוא אומר לנאשם אל תודה כי זה מה שהמשטרה רוצה. ברם, אינו אומר לו אל תודה כי לא עשית, כפי שאתה אמרת להם.
הבנת הסכנה, הינה תנאי מוקדם ליצירת הלחץ. מרכיב נוסף, הינו הצגת הפתרון שלא קשור למנגנון המשטרתי לחקור ולהגיע לאמת גם אם נעצר חשוד על לא עוול בכפו. אלא, החקירה תמשיך בין אם תודה ובין אם לאו, ובסופו של דבר תורשע ותקבל עונש חמור. רצוני להבהיר, המדובב בוחר בטקטיקה מתוחכמת, אבל כתוצאה מכך, הנאשם מקבל תמונה מעוותת של האופציות העומדות בפניו. במובן זה המדובב הוא הראשון המציג בפני הנאשם את חומרת המצב.
53.   המדובב מאותת לנאשם שאינו מאמין בו. הנאשם במצוקתו:
" סלמאן: כל הלילה אני קורא לאלוהים. אתה רואים אלוהים באמת הוא רואה מה אני עושה לא עשיתי בעיה לאף אדם ולא עשיתי דבר לא טוב שום דבר.
--- סוף עמוד  240 ---
ראד : אני רוצה ממך שתאמין לי ואתה צריך לשתף איתי פעולה אני אגיד לך כך וכך..."
(ת/20 עמוד 19 שורות 450-421).
בהמשך:
" סלמאן: אני אגיד שאני ראיתי בשעה 23:00, בשעה 23:00
מתחיל את העבודה.
ראד : באיזה שעה לקחו אותה?
סלמאן: לקחו אותה בשעה 20:00.
ראד : בשעה שמונה בבוקר?
סלמאן: לא בשעה שמונה בערב.
ראד : בשמונה בערב?
סלמאן: כן בשעה שמונה בערב כמו עכשיו אפה אחד עשרה ואפה שמונה בשעה שמונה הייתי בבית."
(ת/20 עמוד 21). הנאשם מוכיח שיודע בשלב זה על פרטי המקרה כי אכן הנערה נראתה לאחרונה בסביבות השעה: 20:00. אף ייתכן, כי מקור המידע הוא מהשיחה בין העובדים על המקרה. חיזוק לכך נמצא בעדות של השומר שחדה. בל נשכח שבשלב הזה הנאשם כופר בביצוע העבירה. שעת היעלמות הנערה הינה מסוג הדברים שייתכן שאנשים שהיו מדברים עליה באותו שלב היו מזכירים כאשר אחד היה שואל מתי נראתה לאחרונה.
54.   השיחה של השניים ממשיכה מספר שעות:
" סלמאן: הסיפור הזה גמור ...
סלמאן: אם יחפשו ימצאו אותה.
ראד : מה היא לא יצאה?
סלמאן: היא יצאה.
(ת/21 עמ' 17). ניתן להבין אימרה זו, כביטוי של הנאשם האוחז בתקווה האחרונה, שאם ימצאו את הגופה זה יעביר את החשד לאדם שעשה את זה. המדובב בוחר להבין את זה בצורה אחרת.
הנאשם מכחיש את מעורבותו במקרה והמדובב אומר:
" ראד : אתה רוצה להגיד אבל אתה חוזר אחר כך זה מרוב הפחד שלך." ראד : תהיה אמיץ תהיה אמיץ מכה אחת.
סלמאן: הספר שלי פתוח".
(ת/21 עמוד 18). ובהמשך:
--- סוף עמוד  241 ---
"ראד : אתה עשית את זה יא אחי?
סלמאן : תראה איך, זהו עשיתי אין פתרון.
(ת/21 עמ' 19 והתמליל המתוקן ת/77).
ברם בהמשך הנאשם רק מדבר על עבירת האינוס ולא על הרצח. הנאשם מוסר כך:
"...כלומר ראיתי בחורה יפה סימנה לי ככה.
אני עשיתי לה טובה ולקחתי אותה. לא חנקתי אותה ולא עשיתי בכח כלום ...
סלמאן: ראית, אילו עשיתי לבריאות ... אבל דבר שלא עשיתי שתיתי. נאמר אני שתיתי. זהו חילס אני קורבן. אילו אני עשיתי אומר טוב...
אילו הייתי עולה איתה היה יותר טוב.
כי אני החשוד, אני יגיד ואללה עשיתי ככה וככה. מה יכולים לעשות? לעצור אותי. כי יגידו לי למה עשית ככה, הם חייבים לחקור אותי."
(ת/21 עמ' 19 והתמליל המתוקן ת/77). תופעה זו תחזור על עצמה. הנאשם מודה ומייד חוזר בו או מתפתה בצורה שאין זה ברור אם הוא עומד מאחורי הודאתו.
55.   הנאשם מספר למדובב על בעיותיו אם אישתו וכן שלפני מספר חודשים היה מעורב בתאונת דרכים.
בהמשך הוא חוזר למקרה:
" סלמאן: עוד לא גמרנו הכל שקר.
ראד : תהיה אמיץ או לא אמיץ תגיד לי.
סלמאן: אני אתך."
(ת/22 עמ' 1). " סלמאן: תפסתי אותה הורדתי אותה לא הסכימה בכח לא מפעם ראשונה בפעם השלישית והרביעית הבנת ..."
(ת/22 עמוד 1). הנאשם אינו חוזר על גרסה זו לאחר מכן בפני אף אחד מן השוטרים. מחד, הנאשם עושה רושם שהוא במצוקה, ומאידך הוא רוצה לעשות רושם על המדובב, כי האחרון מציג את עצמו כמישהו שיכול להצילו. ידוע לי שהמדובב אינו חלק מהמשטרה ואפילו זהותו כמדובב אינו ידוע לנאשם. אך ייתכן שהנאשם בשל מצוקתו והרגשתו שאין לו ברירה, שוקל האפשרות של הודאה באשמה, ובהתאם מתחיל לבחון אפשרות זו של הודאה באשמה בפני המדובב. אין כווונתי שלנאשם יש תוכנית מפותחת, אלא המצוקה והמצב כפי שהוא הבינו מתחילים להכתיב לו שהאופציות העומדות בפניו מוגבלות הן.
56.   הנאשם מוסר למדובב:
"ראד : כמה פעמים זיינת אותה?
סלמאן: שלוש פעמים."
--- סוף עמוד  242 ---
(ת/22 עמ' 3) כאמור, גרסה זו לא נמסרה במקום אחר ואף התביעה האשימה את הנאשם בביצוע אונס אחד.
בהמשך הנאשם מוסר כך:
"ראד : זיינת אותה?
סלמאן: כן.
ראד : הבחורה היתה בתולה או פתוחה?
סלמאן: היתה פתוחה לא היתה בתולה.
ראד : איך הרגשת בזמן הזה?
סלמאן: היתה מתה.
ראד : איך היא היתה תגיד לי?
סלמאן: לקח זמן איתה.
סלמאן: דיברתי איתה.
ראד : דיברת איתה יפה?
אחרי שגרמת ממנה מה עשית? סלמאן: זהו אין לה נשימה. מתה.
ראד : לגמרי מתה?
סלמאן: כן מתה לגמרי.
ראד : אז מה גרם לך להרוג אותה באותו רגע?
סלמאן: פחדתי שמישהו ראה אותי או ילשין עליי על מנת להתפטר ממה שיש להם, כמו שיש לך חשיש ופתאום אתה רואה ניידת משטרה אחריך מה אתה עושה אז אני אזרוק כדי להתפטר מהם?
ובהמשך:
ראד : אתה הרגת אותה נכון?
סלמאן: לא ... זרקתי אותה.
ראד : מתה או חיה זרקת אותה?
סלמאן: מעורפלת.
ראד : כלומר בין חיים למוות?
סלמאן: כן ...
ראד : איפוא זרקת אותה?
--- סוף עמוד  243 ---
סלמאן: בתוך הבאר.
(ת/22 עמ' 4-3 וכן התמליל המתוקן ת/77).
אך ראה דברי הנאשם מיד בהמשך:
"ראד : יש סיכוי שהיא כרגע בחיים?
סלמאן: אלוהים יודע.
אם תהיה בחיים יותר טוב."
(ת/22 עמ' 5).
הנאשם מתאר את המקום בו זרק את הגופה:
"סלמאן: זה בדרך ליד הכביש אבל אין גישה.
ראד : ליד הכביש?
סלמאן : כן ליד הכביש.
ראד : ימצאו אותה שם לפי דעתך?
סלמאן : אלוהים יודע."
(ת/22 עמ' 6).
בהמשך מוסר הנאשם:
"סלמאן: אמרה תביא אותי רוצה לדבר אתך בחוץ דיברה איתי אמרתי לה דבר יא בת רוצה לדבר רוצה לדבר על מה היא יודעת שהיא חטופה היא בלב נקי."
(ת/22 עמ' 9).
באשר למסירת פרטי המקרה אומר הנאשם:
"ראד : היה לה תיק נשאה תיק איתה?
סלמאן: (לא מובן) ראד : מה שם המקום שהיית איתה?
סלמאן: דרך באר שבע ראד : דרך באר שבע ראד : איפוא זרקת אותה?
סלמאן: אחרי קיבוץ משמר הנגב."
(ת/22 עמ' 9).
הנאשם נשאל לגבי פרטי לבושה של הבחורה:
"ראד : מה לבשה הבחורה מכנסיים וחולצה או שמלה וחולצה? סלמאן: מכנסיים וחולצה.
--- סוף עמוד  244 ---
ראד : מה צבע המכנסיים שלבשה.
סלמאן: ואללה לא יודע.
(ת/22 עמ' 10 והתמליל המתוקן ת/77).
עניין זה יחזור על עצמו. בהודאותיו הנאשם מתקשה לתאר פרטים כללים שיש בהם כדי לזהות את הנערה. הנאשם מבטא מעורבות רגשית בדבר המעשה המיוחס לו:
"סלמאן: המקרה הזה נזכר לי בזמן שאני ישן. באמצע שינה שאני יושן נזכר בזה אני פותח את העיניים שלי רואה אותה.
ראד : מה אתה רואה אותה? איך היא נראית הצורה שלה?
סלמאן: אני ראיתי את התמונה שלה. כמו התמונה הצורה שלה בדיוק, היא יפה יפה."
(ת/22 עמ' 13).
57.   מפתיעים דברי הנאשם שהוא ראה את התמונה של הנערה והיא "יפה יפה כמו בתמונה" שהרי לגרסתו הוא ראה אותה בחיים ולמה התייחס לתמונה. בהמשך, תיאור פרטי הנערה על ידי הנאשם לוקה בחסר:
" ראד: אבל היא פתוחה?
סלמאן: יש משהיא לא פתוחה. ..."
סלמאן: שידעה שאני ערבי הקשיבה. עם ההורים שלה היו בעיות אמרו לה איך תתחתני עם ערבי."
(ת/22 עמ' 14). זוהי דוגמא לכך שלפעמים הנאשם ממציא פרטים כאשר אפשר להשיב לשאלות בכן או לא. בהנחה שהנאשם אינו אומר את האמת בהודאתו, אין לצפות שתמיד יאמר: "אינני יודע" כי גם הוא מבין שתדירות גבוהה של תשובות מן הסוג הנ"ל תפגע בגרסה שהוא מציג. העובדה שאמר :"כולם פתוחות", מצביעה כי תשובת הנאשם שהבחורה אינה בתולה הינה הנחה אצלו לגבי כלל הבחורות. באשר לדבריו האחרונים שהוריה באו בטרוניה לנערה :"איך תתחתני עם ערבי", יש לציין, כי אין כל בסיס בחומר הראיות שהנערה יצאה עם בחור ערבי ובוודאי אין חומר שרצינות היחסים הגיעה להצדיק התייחסות לאפשרות של נישואין.
הנאשם מוסר את תגובת הבחורה ודרך המתתה בתשובה לשאלות המדובב:
"ראד : לא צעקה? לא הגיבה? מה עשתה?
סלמאן: נכון צעקה...
סלמאן: מתה מאגרופים שתקה, גמרה, הגוף שלה נרדם אין כלום שתקה."
(ת/22 עמ' 15).
ובהמשך:
"ראד : היא רוצה להזדיין?
--- סוף עמוד  245 ---
סלמאן: היא רוצה להזדיין ...
ראד : לא אמרה איפוא הולכת שעלתה איתך?
סלמאן: לא אמרה.
ראד : רק כך עלתה?
סלמאן: כן.
ראד : איך הוא הגוף שלה, גדול או קטן? ...
סלמאן: יש אחת בשקם כאן שדומה לה.
סלמאן: הייתי מזיין את השקמיסיטית.
ראד : רק שתשתחרר משהורג לא מעניין אותו וזה יותר קל. ראד : או שהיא מתחילה אתך או אתה.
סלמאן: אני מתחיל איתה אם אני אתפוס אותה אני אזיין אותה."
(ת/22 עמ' 20-19).
ומייד:
"סלאמן: אחרי הפדיחה העיתונות.
ראד : מה?
סלמאן: אחרי הפדיחה, והעיתונות והחדשות."
(ת/22 עמ' 21-20). בפנינו דוגמא של התרברבות של הנאשם בפני המדובב. אין בכך משום סתירה להיות הנאשם מוטרד ובלחץ בו זמנית כפי שניתן ללמוד מהקטע האחרון. באשר לעדות שהנערה דומה לשקמיסטית, אתייחס לעניין זה בהמשך. די אם אומר בשלב זה, כי אם הנאשם ראה את תמונת הנערה בימים הראשונים, כפי שהוא עצמו מוסר, הוא יכול להעריך באופן כללי את מראה גופה, דהיינו לא מדובר בנערה שמנה וזאת אפילו על סמך הסתכלות בתמונה כפי שפורסמה. ברם, המשך העדות אינו מתיישב אפילו אם אפשרות זו:
"ראד : תגיד לי איך היא לבנה או שחורה?
סלמאן: לבנה.
ראד : לבנה סלמאן: כן לבנה גי'נג'ית.
ראד : ג'ינגי'ת."
(ת22 עמ' 21). פרטים אלה אינם נכונים, הנערה אינה גינג'ית. בנוסף האלמנט של ההתרברבות הילדותית בין גברים ממשיך. הנאשם אומר שהיא נהנתה אפילו שנהרגה. וראה המשך העמוד של התמליל.
58.   המדובב מציג שלוש פנים של אישיותו לנאשם במהלך שיחותיהם:
--- סוף עמוד  246 ---
א.    הוא זר למדינה, ואף עויין לה. הוא מוכן לעזור לנאשם, שאף הוא ערבי, העומד בפני בעיה רצינית עד לנכונות לקחת את התיק על עצמו ולסייע לנאשם לברוח למצרים.
ב.    הוא מבקש מהנאשם להפתח בפניו תוך מגמה ברורה שהבין שהנאשם עשה את המעשה.
ג.     אין הוא ביקורתי כלל או מופתע באשר למעשה שעשה הנאשם.
הנאשם מודה בפני המדובב לאחר שתחילה כפר בביצוע המעשה. קל לו בשל האמור לדבר על המעשה ולהודות בו מלדבר על מצבו בהנחה שלא עשה את המעשה. מצד שני, מאחר והוא מודה במעשה נורא בעל השלכות חמורות מאוד, ובהנחה שהוא "נתן דרור" לסוד הנורא ששמר, מפתיע כי הוא לא מתרגש יותר מתיאור פרטי המקרה. בל נשכח, כי גם על פי גרסת הנאשם הוא לא תיכנן את המעשה, אלא איבד שליטה כאשר הנערה עלתה לרכב, גם בשל התנהגותה האוהדת במידת מה בשלבים הראשונים.
פרטי המקרה שנמסרו על ידי הנאשם אינם נכונים ועיקביים.
גי'נגי'ת, אמורה להתחתן עם ערבי , נמצאת בבאר, הרג אותה, דחף אותה מחוץ לרכב כאשר היא עודנה בחיים.
הודאת הנאשם בפני סנ"צ אבוקסיס:
59.   המדובב מודיע למשטרה באמצעות הקוד המילה "אקמול" שהנאשם מודה בביצוע המעשה. פקד עמר הודיע לסנ"צ אבוקסיס על כך, וזה האחרון מגיע לתחנה. לדבריו:
"..ואכן הגעתי לתחנה, ביררתי את אשר קרה וביקשתי לדבר עם אלעביד ושם היתה לי שיחה איתו שבה למעשה הוא הודה, אפשר להגיד חלקית או בפרטים לא מלאים ...
ביקשתי שהוא ישרטט לי את מה שהוא אומר לי מבחינת המיקום, אולם הוא אמר לי שהוא אינו יודע לקרוא ולכתוב ולפי התיאור שלו, שרטטתי, כפי שהוא אמר לי מצומת גילת לכיוון באר שבע ..."
(פרוטוקול עמ' 101) באותו שלב, נכחו עם אבוקסיס והנאשם פקד עמר ורס"ר עזריה.
אבוקסיס מוסר: "ראיתי כשהוא מדבר משהו עצור בפה שלו." ועל כן ביקש שהחוקרים האחרים יעזבו את החדר.
אבוקסיס ממשיך בעדותו:
"אחרי שהם יצאו, סיפר לי הנאשם שהוא יצא עם הרכב שלו, מהישוב שלו בשעות הערב, הסתובב הרבה סביב הישובים בין רהט לנתיבות, הגיע לנתיבות שתה באחד המסעדות בכניסה לנתיבות, יותר מאוחר התברר שלמקום קוראים "סופ סופ פיצה" ובדרך שלו חזרה, בהתחלה הוא אמר שהוא היה בצומת אופקים, אחר כך אסף בחורה, הוא תיאר את הבחורה, צעירה, לבנה, רזה, שסימנה לעצור בצומת גילת, אסף אותה, היא שאלה אותו לאן הוא נוסע והוא ענה לבאר שבע.
לא רשמתי דו"ח על שיחה זו, כי הנחתי שהכל מוקלט.
--- סוף עמוד  247 ---
באותו לילה רשמתי דו"ח על השיחה עצמה, אולם פרטתי שהכל קיים בהקלטה. היו כמה שיחות ואינני יכול לזכור בדיוק מה שנאמר בשיחה הראשונה ומה נאמר בשיחות האחרות."
(פרוטוקול עמ' 103) דו"ח ת/60 שהוגש מתייחס לאותה שיחה. מהדו"ח עולה כי הנאשם מסר כי בשלב האחרון של המעשה הוא דחף את הבחורה מתוך הרכב והמשיך בנסיעה לבאר שבע. שיחה זו הינה חשובה כי זוהי הפעם הראשונה שהנאשם מודה בפני איש מרות, ודווקא בשל כך בולטים החוסר בנקודות הבאות:
א.    השיחה לא הוקלטה.
ב.    השרטוט נעשה על ידי אבוקסיס.
ג.     הגרסה כפי שנמסרה, למשל המקום שדחף את הגופה איננה סבירה ואין הנאשם עקבי בה. אף המשטרה לא קיבלה את הגרסה, כי הניחו שאם הגופה הייתה על הכביש או בסמוך לו, עוברי דרך היו מגלים אותה.
קו ההגנה, הינו שבהרבה מן הפרטים שמסר הנאשם הוא למד אותם מהמשטרה. אף התובע בסיכומיו קיבלו במקצת. בכל מקרה, לאור אישיות הנאשם כפי שאסביר בהמשך, יש מקום לתת משקל לטענה זו. אינני סבור ששום פעולה כאמור נעשתה במכוון על ידי המשטרה. אבל לא כוונת המשטרה היא החשובה, אלא מעשיה והשפעתם על הנאשם. בהודאות אלו הנאשם טוען שהבחורה עמדה בצומת גילת וכן החזיקה בידה שקית, ולכן החוסרים האמורים, יש בהם כדי לפגוע לא רק במשקל הודאה זו אלא אף בהודאות שנמסרו לאחר מכן והכוללות את אותם פרטים.
60.   מתעוררת השאלה למה הודה הנאשם בביצוע העבירה בשלב זה, אם הנאשם לא ידע שהמדובב עובד עם המשטרה ומסר להם שהודה? מבחינת הנאשם אין קשר בין ההודאה בפני המדובב וכל פעולה או מידע חקירתי.
אבוקסיס מוסר ששמע מפקד עמר שהנאשם מודה. האם הנאשם הודה בפני עמר? האחרון אינו זוכר אם היה נוכח בזמן ההודאה בפני אבוקסיס או בשלב שהוא ביקש רשמקול. לשאלת בית המשפט (עמ' 33 לפרוטוקול) אם אין אלה דברים ייחודיים שמאפשרים זכירתם? השיב עמר שעבורו הם פעולות שגרתיות.
על מנת להכריע בתיק זה, היה רצוי לדעת בפני מי הנאשם הודה, למה הנאשם הודה, מה אמרו לו השוטרים לפני כן, איך במדוייק הוא תיאר את המצב, האם מיוזמתו או בתשובות לשאלות שהוצגו בפניו?
אינני חולק על כך שהנאשם הודה בפני אבוקסיס אבל הנסיבות והפרטים הם חשובים.
הפרטים: כי רק בדרך של ידיעה מדוייקת של הודאת הנאשם ניתן לדעת האם הנאשם ידע על הפרטים מיוזמתו או במענה לשאלה שהוצגה לו.
הנסיבות: ניתן לקבל כנכונה את עדות אבוקסיס שהוא אמר לנאשם אני יודע שאתה מודה כי כך שמעתי מהחוקר עמר. אבוקסיס באמת שמע מעמר שהנאשם מודה בעבירה לאחר שעמר שמע מהשוטרים שהקליטו את השיחות בין הנאשם ובין המדובב שהאחרון מסר את מילת הקוד "אקמול". דא עקא, הנאשם אינו יודע שעמר יודע שהוא הודה בפני המדובב דקות לפני כן ובשל כך הוצא לחקירה.
אבוקסיס העיד בפנינו, והתרשמתי שאותו קצין בכיר הינו, כריזמטי ורב רושם והוא האומר לנאשם "אני יודע שאתה הודת בפני שוטר".
הנאשם יודע שזה לא נכון, ובעודנו "מעכל" את האמרה אבוקסיס אומר לו אנחנו נדבר שנינו לבד, בלי החוקרים האחרים. החוקרים יצאו ואבוקסיס שואל אותו היכן הגופה. זוהי חקירה
--- סוף עמוד  248 ---
ישירה ששונה בצורתה מהחקירה המשטרתית הקודמת. הייתכן כי הנאשם במצב זה לאחר שהתרשם מהמדובב, היועץ שלו, שאין לו מוצא הוא מבין שעליו להודות עכשיו והמשטרה לא תקבל כל גרסה אחרת? החוקרים מוציאים אותו ב- 22:30, קצין בכיר אומר לו שידוע לי כי הודה בפני שוטר אחר כאשר ידוע לנאשם שהדבר אינו נכון. הקצין מבקש מכולם לצאת, ואומר לנאשם עכשיו תספר לי איפוא הגופה. הייתכן שמהלכים אלו יגבירו אצל הנאשם את התחושה שהשוטרים אינם מעונינים באמת אלא רק בהודאה? אבוקסיס מצידו הוציא את השוטרים תוך רצון להקל על הנאשם ומבחינתו הוא אינו משקר אבל כפי שניסיתי להסביר לעיל כוונת והתנהגות החוקר אינם מוקד העניין אלא מה הבין הנאשם, אילו אופציות עמדו בפניו על פי הבנתו.
מהאזנה לשיחה שבקלטת בין אבוקסיס ובין הנאשם בהודאה מאוחרת יותר (נ/24), ניתן להתרשם מהאוירה המלחיצה שיצר אבוקסיס מכח אישיותו.
בל נשכח בהקשר זה, ולכך אדרש בהמשך, כי שלושה מומחים שבדקו את הנאשם כולל פסיכולוג מטעם התביעה קבעו שהנאשם סובל מפיגור שכלי. במצב זה, אין זה מספיק לקבוע שהנאשם הודה אלא יש להזקק גם לשאלה למה הוא הודה. יש גם לקבוע אם לאור הבנת הנאשם, "ושיעורי העזר" שקיבל מהמדובב באשר לדרכי פתרון לחקירה ממנה אין מוצא, והתנהגות אבוקסיס כפי שהנאשם הבינה על מגבלותיו בהבנת מהלך החקירה, אין מקום לקבוע כי הנאשם הודה בשל לחץ ותחושה שאין לו ברירה. השאלה איננה אם הטקטיקה של המשטרה פסולה אלא, האם מבחינת הנאשם העומד בפנינו ישנה אפשרות להסביר את הודאתו לאו דווקא כאמרה המשקפת את האמת אלא הודה בשל לחצים ושיקולים הקשורים למעמדו כחשוד הנתון במעצר. הסבר מקיף יותר בעניין יוצג בשלב שבו אנתח את עדויות הפסיכולוגים ואישיות הנאשם.
אינני מאמין שאבוקסיס בכוונה לא הקליט את השיחה כפי שנרמז על יד הסנגור, אבל עובדה היא שלא הוגש בפני בית המשפט תוכן השיחה וחסר זה פוגע במשקל ההודאה. החשוב בשלב זה כי יש בנסיבות גביית ההודאה שהיא הראשונה והחשובה בפני איש מרות לפגוע במשקלה. זאת בנוסף לפגיעה במשקל ההודאה בשל תוכנה כפי שציינתי ואבהיר בהמשך.
הודאת הנאשם בפני רס"ב עזריה:
61.                                                                                                                                     לאחר שיחת הנאשם עם אבוקסיס רשם רס"ב עזריה ההודאה הראשונה של הנאשם בכתב. הודאה זו גם הוקלטה ולה חשיבות רבה.
המעיין בהודאת הנאשם בכתב יקבל רושם מסוים שישתנה לאחר השוואת ההודאה לתמליל ההקלטה. מההודאה עולה שהנאשם הוא המוסר, והשוטר אינו אלא ככלי לרישום. לעומת זאת התמליל מצביע על חוקר פעיל המנהל חקירה מדריכה לה מגיב הנחקר. דוגמאות לכך:
עמוס : ואז אני נסעתי, לכיוון באר שבע?
סלימאן: כן, לכיוון באר שבע.
עמוס : לכיוון באר שבע דרך גילת צומת גילת.
סלימאן: בכביש הראשי.
עמוס : בכביש הראשי, עצר.
סלימאן: עד הצומת.
עמוס : איזה?
--- סוף עמוד  249 ---
סלימאן: צומת גילת."
(תמליל ת/56א' עמ' 5-4)
וראה דברים אלה כפי שנרשמו בהודאה מפי הנאשם:
"...ונסעתי לכיוון באר שבע בכביש הראשי עד צומת גילת שם בצומת גילת היתה בחורה יפה ..."
(ההודאה בכתב ת/56 עמ' 1) מעדויות של חברי הנערה שהיו איתה באותו ערב שנעדרה, עולה כי ראו אותה בפעם האחרונה בצומת אופקים. איך הגיעה הנערה מצומת אופקים לצומת גילת, המקום בו על פי התביעה עלתה לרכבו של הנאשם, נותרה שאלה ללא מענה.
באם תטען התביעה שהנאשם מסר את המיקום של צומת גילת לאבוקסיס על פי הדו"ח שרשם בעקבות אותה שיחה, כבר התייחסתי ללוקה בחסר באותו דו"ח. בנוסף, איך ניתן להוכיח שלא התנהל דבר דומה בהודאה בפני אבוקסיס, כפי שעולה בין השוואת התמליל להשוואת הדו"ח בהודאה בפני רס"ב עזריה. ייתכן והמצב היה שהחוקר תוך ניסיון לדלות פרטים מהנאשם ומתוך אי התייחסות לעליה לרכב בלבד כפרט חשוב, "תרם" את האפשרות שמקום המפגש הינו צומת גילת וכאשר הנאשם אימץ מקום זה החוקר רשם את הפרט כאילו הוא מפי הנאשם מלכתחילה.
דוגמא נוספת:
"עמוס : ... אמרת לה שאתה רוצה לזיין אותה?
סלימאן: לא, אמרתי אפשר משהו.
עמוס : הה .. ככה שאלת אותה אפשר משהו?
סלימאן: כן.
עמוס : ומה היא ענתה?
סלימאן: אולי ...
עמוס : יענו היא ענתה לך בדיבור יפה?"
סלימאן: בדיבור יפה, כן.
(תמליל ת/56א' עמ' 7-6)
וראה ההודאה באותו קטע:
"...והתחלנו לדבר אני שאלתי אותה אם יצא משהוא הכוונה זיונים והיא ענתה לי אולי והיא ענתה לי בדיבור יפה יש בחורות שאתה בא להם בצורה יפה הם מתנפלים עליו..."
(הודאה ת/56 עמ' 1) הדוגמא הבאה מתייחסת לאלימות כלפי הבחורה וזריקת הגופה:
"באמצע נסיעה החלטתי לזרוק אותה, לעזוב אותה. אני עמדתי בדיוק בסיבוב של כיוון ב"ש לא לכיוון האתר אני נתתי לה כמה סטירות ודחיפה ...
--- סוף עמוד  250 ---
שאלה : האם בזמן שזרקת אותה אתה היכת אותה?
תשובה: אני נתתי לה רק כמה סטירות אני חושב שאני חנקתי אותה אני הייתי שיכור ולא יודע מה אני עושה."
(הודאה ת/56 עמ' 2) וראה ושווה האמור בתמליל:
"עמוס : ... מה עשית?
סלימאן: זרקתי אותה וחזרתי.
עמוס : איפה זרקת אותה? באמצע הנסיעה פתחת את הדלת וזרקת אותה?
סלימאן: לא ...
עמוס : איפה?
סלימאן: בדיוק ... בסיבוב לכיוון באר שבע לא לכיוון ... כשאתה נוסע לכיון באר שבע.
עמוס : חנקת אותה ומה עשית?
סלימאן: דחפתי אותה ועזבתי אותה.
עמוס : הרבצת לה, לא הרבצת לה?
סלימאן: הה, כן.
עמוס : מה כן?
סלימאן: כן כמה סטירות ודחיפה."
(תמליל ת/56א' עמ' 12-11)
62.   הבדלים בין התמליל וההודאה בכתב אינם ניתנים להסבר כפי שמסר עזריה בעדותו.
"אנחנו לא מקליטים באולפן. שמים לי טייפ מנהלים קטן ואותי שומעים מצויין ויכול להיות שאת הנאשם לא שומעים כל כך טוב. יכול להיות שאני אמרתי את המילים האלה ויכול להיות שחזרתי על המילים שהוא אמר."
(פרוטוקול עמ' 244). רס"ב עזריה הוא חוקר ותיק, ועושה עליי רושם בעדותו של חוקר הגון אך דווקא בשל כך הוא לא משלים עם תדמית לפיה הוא מכניס דברים לנאשם אלא חוזר הוא על הטענה שהוא רשם מה שאמר. בהקשר זה הוא מפנה לפרטים ששמע עליהם בשיחה בין הנאשם ובין אבוקסיס.
הנאשם בהקלטה אמר: "אני אמרתי להם", - טוען התובע בסיכומיו שבאימרה זו יש ראיה שעזריה אינו המכניס דברים בפיו של הנאשם אלא הוא מאשר את אשר הנאשם אמר לאבוקסיס. טענה זו מתעלמת מחשיבות הפרטים בהודאה. הניסיון לעשות פתרון חבילה על חשבון הודאת הנאשם בפני אבוקסיס לא יעמוד יפה, כי לא ברור מה ואיך חקר אבוקסיס את הנאשם בשיחה שקדמה להקלטה. הדוגמאות שהובאו להשוואת בין התמליל וההודאה מראות שיש להזהר מקבלת פתרון גורף לסתירות ביניהם, כאשר אין לכך בסיס בחומר הראיות. ההבדל בין השניים אינו עניין של מילה זו או אחרת שלא נכתבה או שלא הוקלטה, אלא הבדל מהותי בין שני מסמכים באשר לתוכן ההודאה ומי יוזם גילוי פרט זה או אחר.
--- סוף עמוד  251 ---
ומה חשיבות העניין? הלא אין מחלוקת שהנאשם מודה ולפחות בהודאה בפני עזריה קיים תמליל וניתן לדעת מה הנאשם אמר וכן אינני מקבל כל טענה לפיה המשטרה פעלה בחוסר הגינות. הרי חקירה משטרתית על ידי שוטר אינה חקירה ראשית על ידי עו"ד בבית המשפט שאוסרת על הצגת שאלות מדריכות.
התשובה לכך היא, כי במשפט הזה אין מחלוקת שהנאשם הודה. סלע המחלוקת היא משקל ההודאות, והאם הנאשם הודה במעשה שעשה או לא עשה. בשלב הזה ברצוני לבדוק את תוכן העדות ולא את העד ואישיותו.
הפרטים חשובים כי באמצעותם ניתן יהיה לבדוק את ההודאה מבחינת הבדיקה הפנימית והחיצונית. אם הנאשם מודה אך מוסר פרטים נוספים בתגובה לשוטר וזאת כאשר פרטים אחרים שהוא מוסר אינם תמיד הגיוניים, עיקביים או ידועים, רמת האוטנטיות של ההודאה והבטחון שניתן לתת יורדים. על כן אני מביא את הדברים מהתמליל ומנתח תוכן ההודאה על פיהם.
בהודאה זו בפני עזריה (על פי התמליל) מסר הנאשם את הדברים הבאים:
"עמוס : באיזה חורשה? ...
עמוס : אחרי משמר הנגב?
סלימאן: אחרי משמר הנגב ...
סלימאן: כן, אחרי שכנוע ואחרי דיבורים ...
עמוס : שניות ואנחנו יוצאים?
סלימאן: כן...
עמוס : יענו לא פחדה לא צעקה?
סלימאן: לא, לא יודע ...
עמוס : אבל היא אמרה לך אל תכנס אל תעשה לי?
סלימאן: אמרה בהתחלה כן ... בסוף אולי בא לה אני לא יודע. עמוס : אולי מפחד שתקה?
סלימאן: אולי, יכול להיות ...
עמוס : הפשטת אותה, התפשטה, אתה הכרחת אותה להתפשט?
סלימאן: לא.
עמוס : היא התלבשה, אתה הלבשת אותה?
סלימאן: היא התלבשה לבד ..."
(ת/56א' עמ' 11-7)
63.   לפי התיאור של האונס הבחורה לא בדיוק מתנגדת ולא ברורה הסיב לכך. ובאשר לתיאור הרצח הנאשם מוסר שזרק את הבחורה ולא ברור אם היתה מתה לפני או אחרי הדחיפה.
--- סוף עמוד  252 ---
עמוס : אתה הרבצת לה לפני שזרקת אותה?
סלימאן : לא, לא ...
סלימאן : דחפתי אותה.
עמוס : לא, חנקת או לא חנקת אני שואל?
סלימאן : יכול להיות אני חנקתי אני לא יודע אני הייתי שיכור, הייתי שיכור. עמוס : אבל חנקת אותה?
סלימאן : אני חושב אני חנקתי אותה, אני הייתי שיכור אני לא יודע מה עשיתי. (ת/56א' עמ' 17,16,15)
הנאשם אינו מזהה שהבחורה הינה הנערה חנית קיקוס:
"עמוס : תגיד לי הבחורה אתה אומר שלקחת זאת הנעדרת חנית קיקוס נכון?
סלימאן : מה?
עמוס : אתה אומר שלקחת את הבחורה שכבת איתה זאת חנית קיקוס הנעדרת, נכון?
סלימאן : אני לא יודע ... אני לא יודע ... אני חושב.
לעשות דברים כאלה פשע ... לא יודע אני לא יודע מה שאני מדבר איתך ...
הנאשם מתבקש להוביל את החוקרים למקום בו נמצאת הגופה לטענתו:
עמוס : אתה תוכל להוביל אותנו להצביע לנו איפוא הגופה?
סלימאן : אני מוכן להוביל אותכם.
עמוס : לגופה כן?
סלימאן : כן. ניתן ללמוד שהנאשם מצוי במצב דיכאוני מהתבטאויותיו הבאות:
עמוס : מה היתה לך כוונה בהתחלה רק לדפוק וזהו?
סלימאן : לא ....
עמוס : אז למה לא עזבת אותה?
סלימאן : ... הבן אדם משפט משפט.
עמוס : תחתום לי פה סלימאן...
סלימאן : מדבר בערבית ... אני מעדיף למות ...
עמוס : אבל יש לך משפחה.
--- סוף עמוד  253 ---
סלימאן : יש לי משפחה והמשפחה תסבול ... במדינת ישראל אף אחד לא נשאר רעב."
(ת/56א' עמ' 20 ,18 ,13) דברים אלה שהינם שבר ברצף השיחה יכולים להתאים גם לאדם שמודה בדבר שלא עשה. אדם שיצטרך להוביל את החוקרים אל מקום הגופה שאינו יודע אם זה המקום או לא, עשוי להיכנס ללחץ. בל נשכח שבשלב הזה הנאשם מציע מקום שגם על פי גרסת המשטרה והתביעה יתברר בהמשך כמקום שאינו נכון. ההנחה היא שהנאשם זרק את הגופה באתר דודאים ולא בכביש.
64.   החוקר עזריה מתמקד במקום המצאות הגופה. תופעה זו של קבלת הודאת הנאשם והעברת נושא החקירה למקום המצאות הגופה והניסיון למוצאה תחזור על עצמה בצורה בולטת. אגב, האמור נכון גם בשאלת דרך ההמתה.
"עמוס : אתה בטוח שהיא שמה ולא במזבלה: בטוח שלא במזבלה?
(ת/56א' עמ' 27).
המשטרה לא היתה מוכנה לקבל את המקומות הראשונים אשר אותם הציע הנאשם כמקום שבו נמצאת הגופה. עזריה הוא המציע את מקום המזבלה.
65.                                                                                                                                     הנאשם מתרברב על היכולת המינית שלו כולל מספר הפעמים שהוא מסוגל לקיים יחסי מין בכל לילה. בהמשך הוא נשאל אם היה לו שותף:
עמוס : יעני ... היה איתך שותף שלך?
סלימאן: ... לא ברור עמוס : אני שואל אותך?
סלימאן: ... לא ברור. לא רוצה להיכנס למלכודת.
עמוס : יעני מה זאת אומרת?
סלימאן: אתה רוצה שותף?
עמוס : לא אני שואל אם היה איתך, היה איתך אבל לא דפק אותה? סלימאן: לא.
עמוס : אז היית לבד יעני?
סלימאן: לבד.
(ת/56ב' עמ' 8).
דרך ההכחשה הזו היא זו המוכיחה כי לא ניתן להיות בטוח בה. הנאשם מתנהג כאילו יש לו מה להסתיר או ליתר דיוק את מי להסתיר. חשיבות הדבר תבוא לביטוי בניתוח עדות השומר שחדה. ייתכן והיו ביחד בחלק מהזמן וכי חלק מהזמן שחדה היה עם זונה כפי שנמסר לעד אזולאי על ידי הנאשם. הנאשם יודע ששחדה הינו חשוד ואינו רוצה לסבך אותו.
הנאשם מתאר את דרך ההמתה:
עמוס : ואיך אתה בטוח שהיא מתה הבחורה?
--- סוף עמוד  254 ---
סלימאן: אלוקים יודע, אלוקים יודע,
(ת/56ב' עמ' 9)
הנאשם, בכדי להסביר את מעשיו מוצא מקלט בטענה שהיה שיכור. בהמשך אתייחס לשאלה אם ראוי לקבל טענה זו על סמך חומר הראיות:
עמוס :יענו זה הבעיה שלך בגלל השתיה עשית את הכל?
סלימאן: הכל השתיה תאמין לי.
עמוס : "אחסן" לא תוכל להגיע בגלל השתיה.
סלימאן: אתה יכול לשחרר אותי? מחר אני יכול להתשחרר?
ת/56ב' עמ' 9)
יש המשך תיאור של דרך ההמתה, והנאשם חוזר שוב על הטענה שהיה בגילופין:
עמוס : ... חנקת אותה בנסיעה או שעמדת?
סלימאן: חנקתי בנסיעה .... לא ברור.
עמוס : יד אחד או שניים?
סלימאן: יד אחד.
עמוס : יענו יד אחד נהגת ויד אחד החזקת אותה. מה היתה שוכבת? סלימאן: לא היתה לידי ...
(ת/56ב' עמ' 14).
עמוס : היה לך מספיק כח ביד להרוג אותה או שהשתייה הוסיפה כח?
סלימאן: השתייה הוסיפה כח.
עמוס : כמה הרבה כח?
סלימאן: יותר כח.
(ת/56ב' עמ' 16).
66.   הודאות הנאשם בפני אבוקסיס ועזריה חשובות כי לא ניתן לקבוע מהיכן נדלו הפרטים. הנאשם אכן מודה אך הודאתו מלווה גם בחוסר תיאור של המתלוננת ונכונות יתר לאמץ הצעות.
עתה גובשה גרסה מסוימת והיא עשויה להיות גרסת הנאשם ללא כל צורך להכניסה לפיו מחדש. הנאשם הוא המודה בעבירה אבל תוכן הודאתו אינו מפורט ומהחקירה עולה כי היא ניתנת לשינוי בהתאם לשאלות המשטרה.
הנאשם הוחזר אל התא והמשך שיחתו עם המדובב מוקלטת. הוא אומר כך:
--- סוף עמוד  255 ---
"סלמאן: אני אכלתי חרה אני נפלתי הפלתי את עצמי זהו אמרתי להם עשיתי אל תשאל סבכתי את עצמי.
באלוהים הפלתי את עצמי.
ראד : כן?
סלמאן: עוד 15 שנה אני לא אצא מבית סוהר.
עכשיו אני מכרתי את העולם בנעליים.
ראד : למה?
סלמאן: אמרתי להם עשיתי.
(ת/23 עמ' 2).
ובהמשך:
"סלמאן: אמר לי אתה טמבל אתה צריך להכניס חבר שלך יחד אתך בפנים טבמל חברי שלי מזיין אותי.
(ת/23 עמ' 3).
אם הכוונה לחוקר שאמר לו את הדברים האמורים אין לנו כל דיווח על על שיחה כפי שהנאשם מתאר. ישנה אפשרות שקטע חשוב של שיחה כזו לא נרשם.
ובהמשך השיחה:
"ראד : מה שאלו אותך?
סלמאן: איך לקחת אותה.
ראד : אמרת שנתנת לה מכות?
סלמאן: אמרתי להם נתתי לה סטירה ובסוף חנקתי אותה וחנקתי אותה. (ת/23 עמ' 4)
הנאשם אינו מוסר מה עשה, אלא במה הוא הודה. הוא מספר שחנק אותה אבל אינו מתייחס לשאלה העולה מהחקירה האם אמר את הדברים או אישר דברים שהוצעו לו על ידי שוטר. אפשרות כזו אכן עולה מחומר הראיות.
בהמשך התמליל:
סלמאן: אמרתי להם כך וכך עשיתי לה.
ראד : מהסכמתה?
סלמאן: כן מהסכמתה וזרקתי אותה מהרכב.
ראד : זה רחוק משמר הנגב קשה לחפש שם?
סלמאן: לא זה דרך באר שבע.
--- סוף עמוד  256 ---
ראד : מה שם של המקום?
סלמאן: משמר הנגב."
(ת/23 עמ' 7-6) מעניין שהנאשם חוזר למדובב ומתאר הודאתו בדרך שהמעשים נעשו בהסכמת הבחורה.
ובהמשך אותה שיחה:
"סלמאן: מחפשים עכשיו שימצאו אותה.
ראד : לא ימצאו אותה? סלמאן: לא ימצאו אותה.
(ת/23 עמ' 7)
ראד : תראה ותגיד לי אפוא המקום שלה שאני אשתחרר אחליף לך את המקום אעביר את הגופה. לא בשבילך בשביל הילדים שלך" (ת/23 עמ' 7)
67.   הלחץ בשיאו. המדובב אותו הגדיר הנאשם כחבר מציע עזרתו וכך מגיב הנאשם:
"סלמאן: אני משקר עליך לא לקחתי ולא אכלתי.
שקר.
דבר בשקט לאט.
דבר לא עשיתי כך נפלתי.
ראד : אתה תגיד לי ברצינות על כל דבר אני רוצה להבין איפוא לקחת אותה.
סלמאן: חזרנו חזרנו.
ראד : אני רוצה לדעת.
אני יודע ממה אתה מפחד אתה מפחד מהפדיחה.
אתה לא יכול להכחיש עכשיו.
(ת/23 עמ' 8-7).
אין לנאשם ברירה. גם כאשר הוא חוזר בו מהודאתו מקבל הוא הסבר מיידי מהמדובב המנוסה ויועצו לענינים פליליים שאפשרות זו אינה קיימת עוד.
ובהמשך השיחה:
"סלמאן: עשיתי אותה כמו זפת מה שיקרה יקרה.
הכל שקר. ראד : לא כך לא כך שמע אותי.
סלמאן: יברך אותך אלוהים.
--- סוף עמוד  257 ---
ראד : מה קרה?
סלמאן: נפלתי.
תוציא אותי מהבעיה. ראד : להוציא אותך מהבעיה.
סלמאן: אתה צריך סיבה יש לך סיבה.
ראד : אני אמצא סיבה.
דיברנו שעתיים ואתה אומר לי לא נכון. סלמאן: הודתי בשקר."
(ת/23 עמ' 9) . הנאשם מודה בפני המדובב, בפני אבוקסיס ובפני עזריה הוא מוחזר לתא ואז הוא חוזר בו מכל ההודאות האלה. מדוע נוהג כך? לשאלה זו לא קבלתי תשובה משכנעת. התובע בסיכומיו העלה את האפשרות שהנאשם לא חזר בו מהודאתו אלא רק חזר מאותו חלק של הודאתו בו שיקר.
נראה לי כי חזרת הנאשם מהודאתו כללית יותר, הוא אומר הכל שקר והקשר הדברים מצביעים על חזרה בעלת רוחב והיקף מהדברים שאמר.
הסבר נוסף לחזרת הנאשם מהודאתו נמסר על ידי המדובב בבית המשפט:
"הרושם שלי היה שבסופו של דבר הנאשם גילה שאני לא אסיר אמיתי. ראיתי זאת בזה שהוא הודה ואחר כך התכחש לכל מה שהודה.
אתה אומר לי שהנאשם התכחש עוד לפני שהוא גילה שאני אסיר אמיתי אני משיב בהתחלה הוא היה מהסס. זו אמונתי, הרגשתי.
אתה אומר לי שאולי הנאשם הכחיש גם בלי קשר שהוא חשד בי ואני משיב הססנותו בהתחלה היתה באופן טבעי אך בסוף השיחה הססנותו היתה מוחלטת.
חזרתו מההודעה לאחר החקירה במשטרה היתה מוחלטת ולשאלתך אם מזה הבנתי שהוא חשוד בי שאני מודיע אני משיב שאינני יכול להסביר את הרגעים האלה.
אתה אומר לי שעד סוף ההקלטה אין שום מילה שאפשר להבין על פיה שהנאשם חושד בי שאני מודיע ואני משיב שאלה הרגשות שלי שקשה לי להסביר אותם. נכון שאין דיבור של הנאשם ממנו אפשר לראות שהוא חשד בי אך זו היתה הרגשתי."
(פרוטוקול עמ' 327-326).
טענת המדובב אינה אלא ספקולציה וניסיון להתמודד עם בעיה שאינה ניתנת לפתרון קל.
68.   בעניין אחר נפסק כלל שיש להתייחס אליו בעניננו:
"העובדה, שנחקר מוסר גרסאות סותרות וחוזר בו בשלב מסוים של החקירה מן ההודאה בביצועה של עבירה זו או אחרת, אין בה עדיין כדי לשלול כוחו וסמכותו של בית המשפט לסנן דבריו, לברור את המוץ מהתבן ולהסיק כי חלק מוגדר של הדברים הנמסרים בחקירה הם אמת, בו בזמן שיתרתם הם דברי שקר."
--- סוף עמוד  258 ---
(ע"פ 403/89 נשהאד ואח' נ' מ"י פ"ד מ"ו 610 4)
עם כל הכבוד מסכים אני עם האמור. המצב בו עד או אפילו נאשם חוזר בו מהודאתו או מעדותו, אינו מחייב בהכרח שלילת האמרה המפלילה.
אולם פה לא מדובר בנאשם שחוזר בו מהודאתו, אלא בנאשם שמודה בפני מדובב, חוזר בו וחוזר בו בחזרה להודאתו וכל זאת בעת שמודה הוא בפני אנשי מרות.
תופעה זו של הקושי בקבלת תוכן עדות הנאשם מתבטאת במישורים אחרים. הנאשם מתאר אינוס שאינו אינוס ותיאור עובדתי של רצח שאינו משכנע. במקרה זה, האם אין בכך לפגוע במשקלה של עדות "העד הנאשם" ובכדי לחייב התביעה בהצגת דבר מה מהותי ביותר כתנאי להרשעה.
ניתן לשקול האפשרות של פיצול עדות הנאשם. ברם, כדי לקבל אפשרות זו כפי שהתביעה מבקשת, יוצא שישנה הסכמה שהנאשם לא אמר את האמת לדוגמא: כאשר מסר שזרק את הגופה לתוך הבאר או מול הגשרון. ריבוי ההודאות והסתירות בנקודות אלה מחייב גם את התביעה לפי שיטתה לבקש לפצל את עדות הנאשם. בהמשך אבהיר עמדתי בעניין, אבל בשלב הזה די אם אציין שיש קושי נוסף בתיק זה בקבלת אפשרות זו בשל העובדה שעדותו של הנאשם הינה העדות המפלילה היחידה של התביעה, שבלעדיה פרשת התביעה לא תעמוד.
69.   אחרי מסירת העדות האמורה, הנאשם יוצא לשחזור מוקלט ומוסרט. הכח של הקלטה מוסרטת הינו רב ביותר. ניתן לראות את הנאשם מודה כאילו בזמן אמת. אך הזהירות נדרשת, כי אין הדבר דומה לעדות בבית המשפט בו ניתן לחקור את הנאשם בזמן שהוא מעיד נגד עצמו. הכלי של חקירה נגדית נחשב ככלי מועיל ואולי כלי המועיל ביותר בניסיון להגיע לחקר האמת ובלעדיו השופט מוגבל ביכולתו להתרשם. זאת אפילו כאשר הוא צופה בסרט ורואה את הנאשם בעת מתן ההודאה. להמחשת הדבר, השווה בין מצב של קריאת תמליל בו כתוב שהנאשם בוכה ובין מצב של צפייה בסרט הקלטה בו אתה רואה ושומע את הנאשם בוכה. האחרון יחדור עמוק יותר לליבו של השופט וטוב הוא. עם זאת, יש לזכור הנגיעה ללב בראיית נאשם בוכה, אינו מחייב את בית המשפט לקבל את הסבר הנאשם לבכי. גם אם הבכי כן הוא, בית המשפט חייב לבחון את הרגש לחוד והסבר הנאשם לגורם התרגשות לחוד. מחובת בית המשפט בבואו לשקול פיצול עדות לברר את המוץ מן התבן. פיצול עדות אינה כלי רק להרשיע נאשם אלא יש בכוחה גם לזכות. בעניין זה ארחיב בהמשך.
השחזור הראשון ת/15 א':
70.   השחזור התקיים בתאריך 23.6.1993 בשעות המוקדמות של הבוקר. הנאשם מביע נכונות לשיתוף פעולה. הוא מספר:
"סלימאן: אנחנו נמצאים בצומת גילת, אני ראיתי בחורה פה, סימנה לי ועצרתי לה, המשכנו דיבורים עד שהגענו כמעט לצומת הבא, השנייה, ואחרי זה נכנסנו לחורשה עשינו את המעשה שלנו והמשכנו לבאר שבע."
(ת15א' עמ' 2) בשחזור הזה ישנה תופעה החוזרת על עצמה. הנאשם חלש בתיאור פרטים אודות הנערה, כאשר עליו לספק תשובות על נושא זה גם כאשר הנאשם משיב לשאלות - הוא מוסר תשובות סותרות.
"גרשון: איפה עמדה הבחורה?
סלימאן: על המדרכה.
גרשון : איך היא נראתה?
--- סוף עמוד  259 ---
סלימאן: לא זיהיתי אותה, לבוש לא זיהתי, אני לא יודע, אני חושב חולצה ומכנסיים אבל באיזה צבע אני לא יודע.
גרשון : אתה יכול לתאר לי אותה איך היא נראתה?
סלימאן: אני יודע? ככה יפה, שמנמונת, משהוא יפה וזהו.
(ת15א' עמ' 3-2)
הנאשם מספר על האונס, אבל עמדתו בדבר הסכמת הבחורה איננה ברורה:
"סלימאן: לכיוון באר שבע בדרך הזאתי המובילה לבאר שבע, עברנו את צומת משמר הנגב, הגענו לחורשה ונכנסנו, דיבורים פה ושם, שיכנוע, כאילו מרצונה, לא ברור ועשינו את המעשה וזהו ויצאנו בחזרה לכיוון באר שבע ומשמה פחדתי מהמעשה וזרקתי אותה וברחתי הביתה."
(ת/15א' עמ' 3) בהמשך ישנה התייחסות לחורשה:
"ממ"ר : מה היתה תגובה שלה, ההתנהגות, הבור הזה החפירה היתה קודם פה? סלימאן: לא. היה אספלט, כרכר, לא היתה חפירה. נכנסנו פנימה כמה שורות, אולי רביעי או חמישי. לחשיבות העניין הזה אדרש בהמשך. הנאשם ממשיך לתאר את מעשה האינוס כמגע מיני שהתאפיין גם בהסכמת הבחורה:
מעבדה : היא הסכימה שתיכנס לפה?
סלימאן: בהתחלה לא. התחרטה ובסוף היא הסכימה מרצונה.
לא הסכימה אמרה לי לאן אתה נכנס, אמרתי לה פה כמה שניות אמרה לא אבל בסוף הסכימה.
גרשון : האם היא התנגדה לכניסה שלכם?
סלימאן: בהתחלה היא התנגדה אבל בסוף לא התנגדה. כאילו מרצונה, לא בכוח וקרה המעשה."
(ת15א' עמ' 5 - 4) הסנגור טען בסיכומיו שהתיאור של המגע המיני על פי הודאת הנאשם הוא תיאור של מגע מיני בין גבר לזונה. יש בסיס עובדתי לטענה זו והחשיבות לכך הינה, שכן ידוע לנו מדברי הנאשם וכן חברו שהכיר אותו לפני המקרה שהעיד שהנאשם נהג להגיע לזונות.
הנאשם יוצא לשטח למצוא את הגופה אפילו שמוסכם על הכל כי המקום עליו הוא מצביע כעת אינו המקום שבו הגופה נמצאת:
"החשוד מוכן להצביע איפוא זרק את הבחורה. השעה:02:51 חזרה לרכב על מנת להמשיך בהצבעה. שעה:03:00.
סלימאן: זה אזור שדה תימן. פה במקום אירע כל המקרה.
דחפתי אותה פה וברחתי הביתה.
(ת15א' עמ' 7)
71.   בהמשך הנאשם מתאר את דחיפת הגופה:
--- סוף עמוד  260 ---
"סלימאן: חנקתי אותה ופחדתי, הייתי שיכור, זה משפיע על הבן אדם, זרקתי אותה וברחתי. הנאשם מוסר שהוא לא תכנן להחביא או להסתיר את הנערה. הוא משיב לשאלות איך חנק, ומה היה מצבה של הבחורה לאחר הדחיפה בצורה זו:
מעבדה : אתה כשחנקת אותה היית בנסיעה או שעצרת?
סלימאן: חלק בנסיעה וחלק שעצרתי.
גרשון : שמת לב כשזרקת אותה מהאוטו אם היא קמה או אם היא היתה עדין חיה? סלימאן: אני נבהלתי עד שאני זרקתי אותה ואני מצטער ולא ידעתי שככה יקרה המקרה, מה אני אגיד."
(ת15א' עמ' 9)
בתגובה לבקשת המשטרה לתאר את הנערה אומר הנאשם:
"מעבדה : לא ראית איזה בגדים היא לבשה?
סלימאן: לא , לא שמתי לב.
מעבדה : היה משהוא מיוחד שהיא לבשה או שהיה עליה?
סלימאן: אני לא יודע מה החולצה שלה, מה צבע המכנסיים שלה, היה חושך.
מעבדה : היה לה צמיד? שרשרת? גורמט? משהוא היה עליה?
סלימאן: לא שמתי לב, הסתכלתי על העיניים שלה, על הגוף שלה.
(ת15א' עמ' 12)
התביעה אף היא אינה מוכנה לקבל גרסת הנאשם שהוא דחף את הבחורה מרכבו לכביש בעודנה בחיים. הנאשם נשאל מי הוריד את בגדי הבחורה ותשובתו לשאלה זו ולשאלה מי הלביש אותה מתאימה ליחסים מיניים בהסכמה ולא למקרה של אינוס.
"גרשון : ומי הוריד את הבגדים שלה?
סלימאן: היא לבד הורידה את הבגדים, אין ברירה נכנסים בחושך לחורשה אז היא חייבת להוריד. גרשון : כשנכנסתם לחורשה אתה זוכר מה היא אמרה לך?
את המילים? סלימאן: כשעמדנו מחוץ לחורשה ליד הצינור איפוא עמדנו היא התחרטה, כאילו רוצה, לא רוצה, לא בכוח. אם היה בכח היינו רבים, שריטות בבשר, כאילו ברצון, לא בכוח ממשיכה כאילו ברצונה."
(ת15א' עמ' 13) בולטת בשחזור תגובת הקורבן למעשה האונס, ובייחוד שהנאשם מציג את העניין כולו כאילו בוצע בהסכמתה.
72.                                                                                                                                     לאחר השחזור הנאשם נלקח להארכת מעצר לצרכי חקירה בבית המשפט השלום. לפי דו"ח זכרון דברים של השוטרים מסר להם הנאשם בנסיעה לבית המשפט שהוא אנס את הבחורה, רצח אותה וזרק אותה. בדיון במעצר אמר הנאשם בפני כב' השופט דברת:
--- סוף עמוד  261 ---
"המשיב: זה לא נכון אני מרגיש לא טוב.
אני אומר שכבר נשברה הצלחת.
זה נכון שאני הודתי שרצחתי ואנסתי את חנית קיקוס.
אין לי מה להגיד מעבר לכך. זרקתי את הגופה על הכביש."
(נ/3). שתי ההודאות האמורות, אחת בדרך לבית המשפט בפני השוטרים ואחת בבית המשפט בפני השופטת, הינן הודאות קצרות החובקות בתוכן שלד של הודאה חסרת פרטים כאשר החסר בולט לאור הקושי של הנאשם למסור פרטים משכנעים.
ניתן לטעון שיש לתת משקל רב להודאה בפני השופטת. הרי, שופט אינו שוטר "שחוקר ומכוון" אלא הוא האחראי על ניהול הליך משפטי מאוזן והוגן. לו הנאשם היה מודה בפני בית המשפט בעובדות במענה לאחר הגשת כתב אישום, היה די בכך להרשיעו. לדעתי האחרון אינו מוכיח את הראשון, כי ייתכן והסיבה מעשית יותר מעקרונית. מה טעם לנהל משפט באם הנאשם מודה. מה תועלת לאלץ אותו להחקר ולחקור עדים במהלך המשפט כאשר הוא מודה. לעומת השלב של שמיעת הראיות, הליך המעצר לצרכי חקירה הינו חלק מן החקירה. על שופט המעצרים "לפקח על החקירה" להבהיר עמדת החשוד ולקבל טענות נגד החקירה המשטרתית אם ישנן. על אף שהליך המעצר ממלא את התפקיד האמור, החשוד מובא על ידי המשטרה לבית המשפט, עומד שם במעצר ותחת שמירת המשטרה. החשוד מבין שלאחר שהשופט מנהל את הדיון, אם ייעצר, יחזור הוא לבית המעצר מלווה בחוקריו. הנאשם העומד בפנינו אינו בקיא בהליכי בית המשפט. ההבדל בין חקירה של השוטר לחקירה של בית המשפט אינו חייב להיות נהיר לו. הנאשם מתייחס לצלמים ועיתונאים ויש להניח שדבר זה הפחידו והכניסו ללחץ. עבור סוג זה של נאשם, אין לדעתי לתת משקל מיוחד להודאתו בפני שופט המעצרים.
ראה בהקשר העניין דברי פרופ' קרמניצר במאמרו שלדעתי הרישא שלו מתאימה למקרה זה:
"יש הבדל בין עמידה של הנחקר מול חוקריו שהיא עניין "פנימי" ולכן מקובל או נסבל לבין תלונה על החוקרים בפני גורם חיצוני, שהיא מחוץ לכללי המשחק ולכן אינה נסבלת. יש הבדל בין התיאור הספרותי, הסטרילי של הדיון בפני שופט, לבין המציאות של דיון כזה, שנערך לעתים ב"מגרש" משטרתי, כאשר השופט מוקף בחוקרים, הממלאים, לעתים, תפקידי תרגום ורישום. לא ברור כלל שבסיטואציה המציאותית של דיון בפני שופט, מתרשם הנחקר כי מדובר בהליך בלתי תלוי, המנותק מן החקירה. עוד ניתן ללמוד מן המציאות, כי התלונה אינה תמיד מועילה וכי השופטים אינם נוקטים תמיד את היוזמה, שניתן לצפות מהם, לשמש "את מפתח לו" כאשר בפניהם קצה חוט של תלונה."
(ראה מאמרו - ההרשעה על סמך הודאה - האם יש בישראל סכנה להרשעת חפים מפשע? "המשפט" בטאון בית הספר למשפטים, המכללה למינהל" עמ' 213-212)
כאמור לדעתי הסיפא אינה מתאימה למקרה שבפנינו, שכן שופטת השלום קבעה בסוף החלטתה:
"תשומת לב המשטרה מופנית לכך שהמשיב טען בפני שאינו חש בטוב, ולכן יש להביאו בפני רופא".
(נ/3) חרף האמור, הנאשם לא הובא בפני רופא, ובמשפט זה עדי המשטרה לא הצליחו להסביר את הדבר. יש לשאול, מה היה קורה אם היו מביאים את הנאשם לרופא באותו שלב. ייתכן והרופא היה מורה על העברת הנאשם לבדיקה אצל פסיכיאטר ואז ייתכן שהמשך החקירה היה משתנה. אף פה אינני טוען כי היתה כל פעולה או מחדל מכוון של המשטרה.
--- סוף עמוד  262 ---
מנ/2 שנערך על ידי פקד עמר עולה שבמהלך הדיון בהארכת המעצר הנאשם: "התחיל לפתע להזיע בצורה לא נורמאלית, הפך את עיניו והחל מתנדנד" (ראה נ/2).
מנ/41, דו"ח זכרון דברים שנערך על ידי סמ"ש אליעזר דהן, נכתב כך:
"כאשר יצאנו מאולם בית המשפט אני ושני השוטרים ביחד עם החשוד שהוא כבול ברגליו וידיו החשוד היכה את עצמו עם כבלי היד בראשו במצח ואמר איזה טעות עשיתי מגיע לי למות על מה שעשיתי כשירדנו במדרגות פגשנו את אימו ואישתו והחשוד צעק להם סיפרתי להם את הכל תעזבו אותי." (נ/41)
בנסיעה ברכב מבית המשפט הנאשם בכה ואמר מגיע לי למות ומה עשיתי לילדים שלי. הנאשם פנה למשטרה ואמר:
"אתם עושים לי כבוד זה לא מגיע לי תרביצו לי. מגיע לי מכות" (נ/41) כפי
שהסברתי, דעתי היא שבנסיבות העניין הודאות הנאשם על תוכנן הקצר, הלא מפורט והחסר, ולפיכך משקלה אינו רב. באשר להתנהגות והתרגשות הנאשם מתעוררת השאלה הבאה: הרי הנאשם הגיב בשלב זה בהתרגשות יתר מפעמים קודמות. לדוגמא השומע את ההקלטה של הודאת הנאשם בפני עזריה מתרשם מהאוירה הרגועה, אם כך הדבר, מה גרם לו להגיב בבית המשפט כפי שהגיב?
קשה לדעת. ייתכן והנאשם מתרגש במיוחד כאשר נחקר לפני קהל. באותו דיון בבית המשפט היו צלמים ועיתונאים וכל זה הגביר את מצוקת הנאשם, וניתן ללמוד מתגובת הנאשם בחקירה שהיקף הפומביות שלה מלחיצה אותו במיוחד. קשה לדעת האם הנאשם במצוקה בגלל מעשיו, שעשה את המעשים המיוחסים לו, או האם הוא במצוקה בגלל מעשיו, שהודה במעשה שלא עשה, מתוך תחושה שאין לו ברירה, ורצונו לסיים את החקירה בהקדם? אם האחרון נכון, צפוייה בהודאה הקצרה והפומבית אשר אמר בפני אישתו, כי השיחה ביניהם אינה שיחה אינטימית בין בני זוג אלא חלק מהמעמד הפומבי. אם ההודאה היתה בשיחה פרטית בין השניים תוך אפשרות לשוחח בדלת אמות היחסים בין בני זוג, היה לדבר משקל. אבל על פי האפשרות שהצגנו, שהנאשם מרגיש שאין לו מוצא, הודאה של מספר מילים, "ספרתי להם את הכל", כאשר הוא מלווה על ידי שוטרים ומסביבו קהל של עיתונאים וצלמים, הינה תגובה צפוייה בכל מקרה. העדר הפרטיות בשיחה בין השניים משתקף בכך שהוא פגש את אישתו כאשר היא חלק מהקהל ומייד לאחר שדיבר, שאל אותו שוטר מה אמרת לה? לדעתי, ניתן ליישב את "הרגש" גם עם אפשרות שעתה הצגתי, וזאת על רקע אישיות הנאשם וחוות דעתו של הפסיכיאטר לה אדרש בהמשך. מתח ורגש יכולים ללוות אדם כאשר הוא במצב קשה בהיותו בפני דילמה קשה שמבחינתו אינה ניתנת לפתרון.
ייתכן וההודאה בפני עזריה ואפילו בשחזור הראשון הינה רגועה יחסית, כי הנאשם נמצא עם חוקריו ומודע לכך שהם מצפים ממנו להודות. אולם, בבואו בפני השופט, אולי חשב כי זוהי מעין הזדמנות אחרונה לומר לא עשיתי, אבל לא היה מספיק חזק לעשות זאת ונאלץ להמשיך בקו ההודאה אשר בחר. המימד הפומבי, הופך את המצב בו הוא נתון, דהיינו הוא מודה בדבר שלא עשה, כמצב מגוחך וקשה יותר לביצוע. הוא מרגיש שהוא הפך למוקד אינטרס בשל היותו חשוד אך נלכד הוא בדרך שבחר ואינו יכול להושיט ידו לקבלת עזרה מכל גורם אחר. חשיבות הדבר תתברר לאחר שישוחח לראשונה עם עורך דינו.
73.   בנסיעה חזרה מבית המשפט השוטרים שאלו את הנאשם היכן הגופה, והוא סיפר בתגובה שהוא אנס ורצח את הבחורה וזרק אותה ליד הגשרון בסמוך לכביש. כאמור, אף התביעה מסכימה שהגשרון אינו מקום המצאות הגופה. שאלה היא אם הנאשם מודה בעבירות כה חמורות שאכן ביצע, כולל עבירת רצח, מה מונע ממנו ומהיכן הכח לסרב למסור את מיקום הגופה. הנאשם מסיים את השיחה באומרו: "חבל שלא קברתי את עצמי במקומה". אגב, בהקשר הרגשי של העניין, לא הייתי מפרש את המשתמע מהאמור שהוא קבר את הבחורה במקום לזרוק אותה כביטוי שיש לפרשו בצורה מילולית, אלא ביטוי של תסכול אישי.
--- סוף עמוד  263 ---
הנאשם נלקח למועדון בתחנת אופקים, שם גם נכחו החוקרים, עמר, עזריה, דהרי ומר יגאל סגל (ראה נ/22).
לאור התנהגות הנאשם בבית המשפט ובנסיעה למועדון, החוקרים מבינים כי הנאשם פגיע מבחינה רגשית. התגוננותו יורדת, ועל כן הוחלט להלחיץ את הנאשם בשאלת מקום המצאות הגופה. השלמת חסר זה, יביא לסיום החקירה. אבוקסיס מציג בפני הנאשם עומק מידת רצינותו לאחר שהנאשם חוזר על אותה גרסה שמסר עד השלב הזה, דהיינו שהוא זרק את הבחורה בגשרון ליד הכביש. אומר אבוקסיס:
"אבוקסיס : אתה חוזר על מה שסיפרת לי.
סלימאן : כן.
אבוקסיס : אנחנו לא רוצים את זה, עוד פעם נחזור על זה? לא מובן צעקות בין אבוקסיס לבין סלימאן אבוקסיס : אתה כל פעם רוצה להגיד אתה מוציא על הלשון וחוזר בכך. תן לאמא לקבור אותה. היא מתה.
האמא עוד מעט תמות.
סלימאן : אתה חושב אני לא רוצה לעזור?"
(נ/24 עמ' 1 - 2) שמיעת ההקלטה משרה אוירה של לחץ כבד המופעל על ידי אבוקסיס. הוא צועק ונחוש בדעתו לקבל מהנאשם את מיקום הגופה. הוא אומר לנאשם שהוא רוצה את האמת ורק את האמת, אבל נותן לו להבין כי את האמת שהנאשם מסר עד כה בדבר המצאות הגופה ליד הגשרון, אין הוא מוכן לקבל. הלחץ בולט לאור ההבדל בין החקירה בשלב הזה ובין החקירות הקודמות שניהלו דמרי ועזריה. אינני קובע שאבוקסיס נקט באמצעי פסול. כאמור הוא מודיע שהוא מעוניין לדעת את האמת ורק את האמת ולדעתי הוא מתכוון לזה ורק לזה. אבל השאלה אינה מה כוונתו של אבוקסיס, אלא איך הנאשם מבין את דבריו, ולאיזה חלק מהם הוא באמת שומע. נחישות דעתו של אבוקסיס לקבל תשובה אחרת מהנאשם ברורה ביותר. הלחץ ממשיך ואז מתקיימת השיחה הבאה:
"אבוקסיס : אתה מחפש איפה ששמת אותה?
סלימאן : אני אגיד פה.
אבוקסיס : אבל אתה באמת שמת אותה שם?
סלימאן : אני לא שמתי אותה שם."
(נ/24 עמ' 4) הנאשם לא מסוג החשודים שמתחכם עם שוטרים ובוודאי זה לא הזמן והחוקר המתאים לנקוט גישה כזו. מייד בהמשך:
"אבוקסיס : אתה צוחק ממני?
סלימאן : חס וחלילה.
אבוקסיס : אתה אומר לי שמת אותה בזבל ובא עוד זבל ועוד זבל. עכשיו אני אומר לך איפה שמת אותה אתה אומר בזבל, אני אומר לך בוא תראה לי אתה אומר, אולי לא שמתי. תפסיק אתה צוחק ממני?"
(נ/24 עמ' 4) לא נשמע בהקלטה שהנאשם אמר שהבחורה נמצאת בזבל. אפשרות זו הוצעה לו ולא הוא הציע אותה ראשון. בהמשך:
"אבוקסיס : אז אתה תראה לנו איפה דחפת אותה?
--- סוף עמוד  264 ---
סלימאן : אני אראה, אם לא נמצא אותה?
אבוקסיס : אבל קודם כל אתה תראה לי את המקום.
סלימאן : אני אגיד לך פה."
אבוקסיס : לא זרקת אותה.
סלימאן : לא.
אבוקסיס : שמת אותה בזבל.
(נ/24 עמ' 5)
דא עקא, אין בתמליל וגם בהקלטה, וזאת לאחר ששמעתי אותה היטב, אימרה המבססת את המסקנה שהנאשם הוא המציע את "אתר הזבל" כמקום המצאות הגופה, אלא שאפשרות זו הוצעה לו על ידי השוטרים שאינם מקבלים את טענת הנאשם שהוא זרק את הגופה ליד הגשרון. זאת בשל העובדה שאם אכן הוא זרק את הגופה באותו מקום היו מצליחים למוצאה.
פקד עמר העיד בבית המשפט בנקודה זו, וכך השיב לשאלות הסנגור בחקירה נגדית:
"כשאתה מקריא לי תמליל בין אבוקסיס לנאשם שבתמליל זה לא הצלחת למצוא איפוא אמר הנאשם שהוא שם את הגופה בזבל אני משיב שאינני יכול להישב לך על כך אבל את עניין הזבל ידענו אחרי שהנאשם דיבר עם המדובב בפעם השנייה."
(פרוטוקול עמ' 39). הנאשם לא מסר מיוזמתו לאף אחד מהחוקרים כולל המדובב שהגופה נמצאת באתר דודאים.
מה מקור הידיעה ומה הבסיס לדברי אבוקסיס שהנאשם מסר כן למדובב לאחר שהוא זרק את הגופה באתר דודאים? שוב, לא התרשמתי שאבוקסיס אינו מדייק בדבר. מבחינתו הוא חושב שאכן כך הדבר. זאת למה?
אפשרות לפתרון החידה הינה שתחילה נרשם בתמליל שהנאשם אמר למדובב, בשלב שקדם לחקירתו של אבוקסיס את הנאשם במועדון, שהוא זרק את הבחורה בזבל.
במהלך המשפט הוגש תיקון תמליל, ממנו עולה שהנאשם אמר למדובב את מקום זריקת הגופה בתוך הבאר ולא בתוך הזבל. אבוקסיס בשלב החקירה לא ידע על כך. לכן, הוא האמין על סמך הכתוב או על סמך מה שנאמר לו על ידי שוטרים אחרים שהאזינו לשיחה בין השניים כי הנאשם אמר שזרק את הגופה בזבל. (ראה תיקון התמליל ת/77 עמ' 4 ביחס לעמוד 5).
ישנה מעין תופעה חוזרת. החוקרים מציגים אופציה של תגובה לנאשם שחושבים שהוא מסר אותה כבר. זה אינו נכון, אבל בשל בטחון השוטרים שהדבר כך, אין להם כל בעיה להציע פרט מרכזי בחקירה לנאשם. מבחינת הנאשם הוא מבין שהתשובה הזו תתקבל על ידי המשטרה. הוא שמע מאבוקסיס שהמשטרה אינה מוכנה לקבל את הטענה שהוא זרק את הגופה מהרכב ליד הגשרון בסמוך לכביש. כמו כבדוגמא הקודמת, כאשר אבוקסיס אומר לנאשם אתה הודת באשמה ואז הנאשם מודה, אבל בפועל הנאשם לא הודה בפני שוטר עד אותו שלב אלא לפני המדובב שעל פי הבנתו אינו בקשר עם המשטרה, אף פה פרט חשוב ביותר בחקירה הוצג בפני הנאשם על בסיס מוטעה, אבל מייד עם הצגתו הנאשם מאשר אותו.
מבחינת ההררכייה המשטרתית שחוקרת את התיק ובאה במגע עם הנאשם, אבוקסיס עומד בקודקודה. כך המצב בפועל. כך עולה מאישיותו הסמכותית כפי שהתרשמתי מעדותו
--- סוף עמוד  265 ---
ומשמיעת הקלטת. כך עולה מהיחס אותו הוא מקבל מהחוקרים האחרים. יש להניח שבמידה זו או אחרת הבין הנאשם את האמור, ולפיכך הצעה מאבוקסיס מתקבלת ברצינות רבה על ידו. אף לכך יש משקל.
ישנה אפשרות נוספת שהמשטרה מציגה את הפרט לנאשם כי הם מאמינים שזה פרט אמיתי. החשוב הוא שמבחינת הנאשם הוא מבין איזה תשובה מצפה המשטרה לקבל בתשאול לגבי אותו פרט. בהנחה שהנאשם הודה בדבר שקר, הוא שומע מאבוקסיס כי המשטרה לא מקבלת את גרסתו שהוא זרק את הבחורה מהרכב אך יהיו מוכנים לקבל את אתר דודאים כמקום חלופי. אם הנאשם לא ביצע את המעשה, אין לו התנגדות או אפשרות אלא להציע את המקום החדש ואף לחפש בו, כי ייתכן והגופה נמצאת שם, הרי הוא בעצמו אינו יודע. בל נשכח כי עולמו של הנאשם קטן ונתון בעיקר בין עבודה ובית. אתר דודאים נשמע לו כמקום הגיוני בו ניתן למצוא גופה שטרם נמצאה. בהנחה שהנאשם ממציא סיפור ובלחץ למסור מקום בו נמצאת הגופה, אפשרות זו מתיישבת עם עמדת הסנגור ויש בה כדי לפגוע במשקל ההודאה ואמיתותה. בהנחה שהנאשם ממציא סיפור ונלחץ למסור מקום, ייתכן אפילו שהוא היה חושב על אתר דודאים, מקום שנמצא בו שעות ארוכות כל יום. ייתכן שהגיון כזה פעל אצל אבוקסיס וחוקרי המשטרה ובשל כך הציע אבוקסיס את המקום של אתר דודאים. בכל מקרה, עובדה היא שעד השלב הזה בו הוצע לנאשם מקום אתר דודאים, הוא לא טען שהגופה נמצאת שם. יש לזכור שהנאשם כבר הציע שני מקומות מועדים למקום המצאות הגופה, בבאר וליד הגשרון.
74.   החקירה עוברת בשלב זה לחיפוש הגופה באתר דודאים עם כוחות משטרה ושירותי עזר רבים. בניגוד לחיפוש בבאר או בגשרון, שלגביהם ניתן לבדוק את הטענה ולדחותה כמעט על הסף ובלי מאמץ חקירתי רב, חיפוש באתר דודאים לא ימוצה במהרה.
אבוקסיס ממשיך להציע לנאשם פרטים נוספים:
"אבוקסיס : איך שמת אותה? עם טרקטור? איך סידרת את זה שלא יראו אותה? סלימאן : דחפתי אותה ... דחפתי את הזבל וזהו."
(נ/24 עמ' 5)
אבוקסיס : עכשיו, איפה השקית שלה?
סלימאן : השקית שלה בתוך הזבל, אני לא יודע איפה עכשיו עם הזבל.
(נ/24 עמ' 7).
הנאשם מודיע שהוא מוכן לצאת למקום והשיחה ממשיכה כך:
"סלימאן : אומר שאלוהים רואה כל.
אבוקסיס: סלימאן, למה לא אמרת לנו בהתחלה בזבל?
סלימאן : כואב לי, כואב לי כשאני נזכר בכל דבר כאילו אש, אש (סלימאן בוכה).
אבוקסיס: אתה בכית? קרה לך משהוא אחרי שזה קרה?
סלימאן : (בוכה) לא.
כל העסק הזה, אני לא נורמלי.
אבוקסיס: טוב לפחות עכשיו אתה מאמין במה שעשית אתה בוכה, אתה מצטער. סלימאן : אני לא נורמלי (ממשיך לבכות)."
--- סוף עמוד  266 ---
(נ/24 עמ' 8-7). מדוע הנאשם בוכה? באיזה מובן הוא לא נורמלי? האם מפני שהוא חוזר למקום בו עשה את המעשה המטורף? או האם בשל העובדה שהוא מרגיש שהמצב נעשה יותר ויותר מסובך ומגוחך בבת אחת בכך שיוצא להצביע על מקום שלא שם תמצא הגופה ואף בכל מקום אחר שהרי לא עשה את העבירות המיוחסות לו?
אם הנאשם באמת נשבר ואומר את האמת כולל מקום המצאות הגופה, הייתי מצפה שבשלב זה לא יסתיר מאומה ובוודאי לא פרטים קטנים מחוקרי המשטרה.
ראה דברי הנאשם :
"אבוקסיס : עכשיו אתה יוצא מרצונך הטוב להראות לנו את הכל. עכשיו את כל האמת תספר, לא שקרים ולא כלום.
סלימאן : מרצוני, אני מדבר את האמת עכשיו.
סלימאן בוכה במהלך הנסיעה ברכב.
אם הייתי בוכה בהתחלה היה יותר טוב, הייתי נזכר, אבל עד שראיתי כל המעשה הזה אני נזכר.
(נ/24 עמ' 8)
החקירה על פרטיה מתחילה מחדש:
"אבוקסיס : מאיפה לקחת אותה סלימאן? סיפרת לי בהתחלה מפה?
סלימאן : לא, מצומת גילת.
(נ/24 עמ' 8)
האם יש באמור לחזק את דברי הסנגור כי אבוקסיס הוא זה אשר הציע את צומת גילת כמקום בו פגש הנאשם את הבחורה, ובהתחלה הנאשם דיבר על צומת אופקים?
ובהמשך:
"אבוקסיס :אני גם רוצה שנחזור תראה לי את המכלת.
סלימאן :לא צריך את המכלת בחייך.
אבוקסיס : אז קנית ... או לא קנית?
סלימאן : לא צריך את המכלת הלוואי נמצא אותה. אמן, אמן.
אבוקסיס : לא צריך את המכלת. לא צריך סולימאן רק נמצא אותה. ניתן אותה לאימא שלה תקבור אותה.
(נ24 עמ' 9-8)
האם הנאשם באמת היה במכולת לפני האירוע. הדבר חשוב כי הנאשם טוען שבאותו מקום קנה שתיה חריפה ועקב כך הוא הפך שיכור ובשל כך בין היתר התנהג כפי שהתנהג עם הבחורה ואינו זוכר פרטים משמעותיים מהאירוע.
--- סוף עמוד  267 ---
הנאשם מתחנן לקבל סטירה ומסביר שרעד בבית המשפט כי הוא נזכר במעשיו. שוב יש לשאול האם האמת ברגש מוכיחה את האמת בהסבר. אם הטענה היא שהוא רוצה להענש כתוצאה מביצוע המעשה התוצאה בוודאי תהיה שהנאשם ישתף פעולה עם המשטרה באופן מלא. ואם כך הדבר אין זה ברור למה הוא אינו מוכן להתייחס למכולת. כן נבחן את הדבר בהמשך כאשר נבדוק את גרסת הנאשם באשר לפרטי המקרה, שהרי אם אמת בפיו בשלב הזה, צפוי הוא כי יספר את כל האמת.
"יגאל : מה היא אמרה בדרך סלימאן? ...
סלימאן: לאן את נוסעת? היא אומרת לבאר שבע מה יש לך לעשות בבאר שבע, אני הולכת אצל ההורים וזהו.
יגאל : אצל ההורים?
סלימאן: אני לא יודע מי זה ההורים. כל אחד יכול להגיד מה שהוא רוצה ...
לא, לא תשמע כל אחד נזכר במה שיש לו. אמרה לי הוא נוסעת להורים. מה זה הורים אני לא יודע, לא חקרתי אותה. אם הייתי חוקר אותה הייתי יודע."
(נ/24 עמ' 11-10)
אף ידוע לנו שהנערה היתה בדרכה מבית הוריה באופקים למסיבת יום הולדת של החבר שלה בבאר שבע.
בהמשך:
"סלימאן : התחלתי איתה פה ושמה, עד שהיא התחילה לעלות שאלתי אותה לאן את צריכה, היא אמרה להורים פה ושמה אני לא מגיע לבאר שבע אבל אם יצא משהו אז אני אקח אותך לבאר שבע. אתה מבין?
אתה מקשיב? אבוקסיס: כן כן.
סלימאן : בקיצור התחלנו פה ושמה לדבר, אתה מבין? בא נכנס כאן, בא נלך ככה, בא נעשה נעשה, אני יודע?
סלימאן : ... פחות צרה, אתה מבין, בסדר פה ושמה כאילו הרגישה אני רוצה לעשות לה משהוא. דידי : בחורשה?
סלימאן : כן היא הרגישה, היא הסכימה אז אמרתי לה תתפשטי, היא התפשטה. אבוקסיס: בכח? צעקת עליה?
סלימאן : לא, לא שום דבר, התחלתי בשדיים שלה פה ושם לחבק אותה פה ושמה את מבין? הורידה מרצונה."
(נ/24 עמ' 13-11) האם הגיוני שכך היתה מתנהגת הנערה? לדבריו, היא מודעת לסכנה מלכתחילה כאשר הנאשם מתנה את המשך הנסיעה בכך שיצא משהו מזה.
הנערה לא מתנגדת ואף מסכימה. אם הנאשם במצב רגשי שהוא מספר את כל האמת כולל מקום המצאות הגופה, למה הוא מתאר ספק אונס. ועתה אי יכולת הנאשם למסור פרטים מזהים אודות הנערה שאותם היה צריך לדעת אם אכן ביצע את המעשה.
"יגאל : מה היא הורידה?
--- סוף עמוד  268 ---
סלמאן: לא זוכר, מכנסיים או שמלה לא זוכר בדיוק. זה הבעיה אני לא זוכר.
יגאל : צבע של החולצה אתה זוכר?
סלמאן: זה הבעיה, לא זוכר, אני הייתי בעיינים אחרות.
לא יודע, העיקר הגענו לחורשה. דיברנו על החורשה נכון?" (נ/24 עמ' 13)
הנאשם מודה באשמה בצורה שלו:
"סלמאן: ... זו הבעיה, אני אומר לעצמי עכשיו, זה בעיה הרגת נגיד עשית אונס, חטפת אותה או עשית אונס, עשית הכל נכון? עזוב אותה תן לה להינות.
(נ/24 עמ' 14)
עכשיו הנאשם מתקשה להסביר את הסיבה שהרג אותה:
"סלמאן: תשמע, כל אחד חושק בדבר, אני שואל את עצמי למה הרגתי אותה. יגאל : נו למה?
סלמאן: למה אני הרגתי אותה אני לא יודע.
יגאל : בכל זאת תחשוב למה הרגת אותה?
סלמאן: זה הבעיה.
יגאל : תנסה להיזכר למה?
סלמאן: פחדתי שהיא תתלונן עלי. פחדתי...
יגאל : אבל למה אם היא הסכימה למה שיתפסו אותך?
סלמאן: לא, היא יכולה להתלונן."
(נ/24 עמ' 15).
אך מה הסיבה שהנאשם חשש מכך. הרי לפי גרסתו היא הסכימה או בוודאי הסכימה חלקית למגע המיני. על פי גרסת הנאשם היא לא התלוננה או איימה בהגשת תלונה למשטרה באף שלב. בל נשכח שהנאשם נתון בחקירה אינטנסיבית ביום או יומיים האחרונים כמעט בכל שעות היום, עם התפתחויות חקירתיות דרמטיות ביותר, ולכן עלול להיות מצב שהתגוננותו יורדת. אם כבר סיפר את מקום המצאות הגופה, ומודה הוא באונס ורצח, הייתי מצפה שפרטים יזרמו ממנו כאשר הם טבולים באוטנטיות.
הנאשם מגיע לאתר ולא רוצה שאנשים אחרים יראו אותו. אנו נמצאים במצב מעניין. החקירה עוברת למקום עבודתו של הנאשם אותו הוא מכיר היטב כי הוא עובד שם יום יום. בהנחה שהוא מודה בדבר שלא עשה, הרי הוא נמצא במגרש שלו, יש לו היכולת לתאר הרבה פרטים. מצד שני, בהנחה שעשה את המעשה ובשל היכרותו היטב את האתר, הוא אמור לדעת ולהצביע על המקום בו זרק את הגופה. הוא אכן מצביע על מקום עם גבול, אותו מגדיר "הקיר". הנאשם מספר:
"סלימאן : זרקתי אותה, ואני הייתי בהלם. אתה מבין?
זרקתי אותה וברחתי. אבוקסיס: אמרת כיסת אותה, עשית לה משהוא?
--- סוף עמוד  269 ---
סלימאן : עד שהלכתי הביתה וחזרתי ...
אבוקסיס: זה היה ככה?
סלימאן : זה הסוף, זה הקיר."
(נ/24 עמ' 17). השוטרים מודיעים לנאשם כי הם מקבלים את גרסתו:
"אבוקסיס: עכשיו זה אמיתי, הפעם זה לא מה שאמרת לנו במשמר הנגב, זה לא כמו מה שאמרת לנו, הפעם אתה זוכר?
סלימאן : זוכר טוב טוב.
אבוקסיס: בטוח?
סלימאן : אם הם לא עבדו ... אבוקסיס: אז מה אם הם עבדו?
סלימאן : אני ידוע איפוא אני הגעתי, זאת אומרת מהערימה הזאת. אבוקסיס: בוא נאמר בטוח אם אני מחפש את כל זה, אני מוצא.
סלימאן : באזור הזה."
(נ/24 עמ' 18). ואף על פי כן, הנאשם לא רוצה להתחייב שימצא את הגופה, וכן מודיע שזה יקח זמן:
"אבוקסיס: כמה זמן לוקח להוריד ולהחזיר עם טרקטור?
סלימאן : תשמע, תראה את העומק כאן.
אבוקסיס: אני שואל אותך כמי שאתה עובד פה.
סלימאן : זה הרבה זמן.
אבוקסיס: בכמה יומיים, יום, שלושה?
סלימאן : בערך שלושה.
יגאל : שלושה ימים לחפור בשביל לראות כל מה שיש בו בשטח הזה?
סלימאן : תראה לי כמה מטר מהפח הזה הצהוב עד כאן. כמה יש?
יגאל : אתה אומר שאיפא הפח הצהוב, הגובה הזה היה ביום שהבאת את הבחורה הנה, שזרקת אותה פה?
סלימאן : כן."
(נ/24 עמ' 19).
ועתה הנאשם מוסר פרטים באשר להוצאת הבחורה מרכבו באתר דודאים:
"אבוקסיס: היתה מתה והבאת אותה לפה כפי שאתה אומר ואיך משכת אותה? סלימאן : לא משכתי אותה תפסתי אותה מהרגליים ומהגרון. אבוקסיס: זרקת אותה?
--- סוף עמוד  270 ---
סלימאן : כן.
אבוקסיס: היא ישבה איפוא? קדימה?
סלימאן : כן."
(נ/24 עמ' 20). רואים איך הנאשם מספר את סיפורו או אולי מעבד אותו בעזרת החוקר:
"אבוקסיס: אתה השארת אותה, כיסת אותה, קצת? עשית איתה משהוא?
סלימאן : אם אני, זאת אומרת דחפתי את הזבל?
אבוקסיס: שמת אותה דחפת את הזבל ואחר כך הלכת?
סלימאן : עד שאני באתי ראיתי משאיות שופכות את הזבל אז מה? דחפתי את הזבל לכיוון הזה, כיסיתי אותה?"
אבוקסיס: המשאיות נכנסות ברוורס או קדימה?
סלימאן : לא מסתובבים ברחבה הזאת.
אבוקסיס: הם באים מסתובבים נכנסים רוורס דוחפים וזורקים את הזבל ויוצאים, אתה דוחף את הזבל לפה?
סלימאן : לא הכל רק עד אפוא שאני מגיע. עד הגובה למה הטרקטור עולה על זה ...
(נ/24 עמד' 21). ומייד אחרי, החוקרים בודקים את הסיפור והנאשם מציגו בצורה קצת אחרת:
"יגאל : סלימאן אתה הבאת אותה וזרקת אותה ככה בשטח, לא שמת עליה שום דבר?
סלימאן : אני, אם אני דחפתי את הזבל, כיסתי אותה,
יגאל : לא, לא, אני מתכוון שהבאת את הבחורה עם האוטו, הוצאת אותה בגרון, זרקת אותה החוצה, ברגליים, זרקת אותה על הזבל?
סלימאן : על הזבל.
אבוקסיס : ומה עשית?
יגאל : לא כיסת, מה שמת עליה?
סלימאן : בהתחלה שום דבר.
יגאל : שום דבר? הלכת לאוטו נכנסת ונסעת?
אבוקסיס : לאן נסעת?
סלימאן : נסעתי הביתה."
(נ/24 עמ' 23-22).
--- סוף עמוד  271 ---
הנאשם מתייחס לשעות עבודתו:
"יגאל : באיזה שעה הגעת הביתה, אחרי ששמת אותה פה?
סלימאן: בעשר, עשר וחצי.
יגאל : ואז יצאת מהבית, לא יכולת לשבת בבית. היית המום אמרת.
סלימאן: המום, לא יודע איך, ויצאתי מהבית הנעתי את האוטו שלי ונסעתי.
יגאל : לאן נסעת?
סלימאן: זרקתי את האוטו שלי אצל העל הבית ועליתי."
(נ/24 עמ' 24).
המשך שיחה עם המדובב ת/25:
76.   בשלב הזה, הנאשם מוחזר לתא המעצר לשיחה נוספת עם המדובב. על רקע אירועי החקירה והתפתחותה ביומיים האחרונים, שיחה זו חשובה כאשר אין הנאשם יודע שהיא מוקלטת. הנאשם מבטא משאלה להתאבד בצורה זו:
"סלימאן : הפלתי את עצמי אני לא יכול להגיב.
תגיד לי להרוג את עצמך יותר טוב. נמאס לי אני יושן אבל לא יושן."
(ת/25 עמ' 1). מענינים דברים אלה של הנאשם לאור דברי הרמב"ם שצוטטו לעיל במסגרת הניסיון להסביר את עמדת המשפט העברי לפיה אין לקבל הודאת נאשם כראייה. אין כל ראייה שהנאשם התכוון להוציא לפועל תוכנית כזו, אבל יש באמרות כאלו להצביע על תסכול עמוק ותחושה של אין מוצא. שוב התשובה לשאלה למה הנאשם מרגיש כך, יכולה להתייחס לחרטה כנה על המעשה או תסכול מהמצב בו הוא נמצא ממנו לא ניתן לצאת וזאת בנפרד מהשאלה האם הוא עשה או לא עשה את המעשים המיוחסים לו. ייתכן שדווקא המדובב הוא האדם שלגביו הנאשם מרגיש הכי קרוב "בארץ הזרה" בה הוא נמצא. על אף שהנאשם אינו מכיר את המדובב הרבה זמן הוא מכיר אותו בהקשר למעצרם המשותף, זאת כאשר אין לו קרוב משפחה, חבר מקרוב או אפילו מרחוק, עו"ד לייעץ לו, עימו הנאשם יכול לדבר בתקופה זו. יש להאזין לתוכן הודאתו של הנאשם במובן הבא. אם הנאשם הודה בדבר שקר, אינו סומך על המשטרה ובפחד אינו בטוח בעצמו, ניתן לצפות לביטויים של תסכול ו"הרהורי כפירה בהודאה" מאידך אם הנאשם הודה בדבר שעשה, צפוי שהודאתו תתחזק אצל המדובב.
"ראד : אמרת להם איפה?
סלמאן: אמרתי להם שהיא בזבל.
ראד : בזבל?
סלמאן: כן בזבל ...
(ת/25 עמ' 1). סלימאן: תאמין לי שיש פתרון.
ראד : מה הפתרון להרוג עצמך.
סלימאן: כן (ת/25 עמ' 2).
--- סוף עמוד  272 ---
הדיבור על התאבדות, מצביע על ייאוש ומעורבות עצמית. מצב רגשי כזה מחליש את האפשרות שהנאשם בודק את המדובב ישירות. לדעתי, כמו שהודאתו של הנאשם בפני המדובב קדמה להודאתו בפני חוקרי המשטרה, וכפי שהסברתי ייתכן שבכך בחן את האפשרות של הודאה, עתה, הנאשם בצורה לא מודעת בודק את האפשרות של חזרה מההודאה אך בסופו של דבר הוסבר לו על ידי המדובב, וגם הוא יגיע להבנה כי אופציה כזו אינה קיימת עוד וכי הוא הגיע "למקום הודאה" שממנה אין חזרה.
"ראד : הבעיה אם לא היית מפחד זו הבעיה ממה אתה מפחד? סלמאן: החיים שלי הלכו זה נגמר אין חיים אין עתיד אין עולם. ראד : יש חיים יש עתיד יש הכל.
אתה צריך לעזור להם ללכת לגופה כדי שתנוח. סלמאן: כן זהו אני רוצה את הגופה. אני עכשיו קורבן זהו זהו. קורבן למה? תשאל למה? שעשיתי חיים היום יש משפט שיבואו עתונאים וצלמים על מה אני מפחד יותר אין לי חיים זהו.
סלמאן: אני מרגיש אני אשלם מחיר כבד. אתה חושב שאני משקר. אתה רוצה להגיד שאני משקר עליהם. מה אני שקרן? כל המדינה עובדים במזבלה ואני אעבוד עליהם. קצינים סמלים ומודיעין מה החיים האלה?
ראד : שאלת אותך באם במזבלה.
סלמאן: אלוהים יודע."
ראד : אתה בטוח?
סלמאן: אני בטוח, בטוח."
ראד : פעם אתה אומר שכן לקחת אותה, פעם אתה אומר לא, אני לא מבין אותך.
סלמאן: לא אני.
(ת/25 עמ' 4 - 5).
מוכרת התופעה שנאשם לפעמים לא מודה מייד, בבת אחת, או מסתיר פרטים, אבל השינויים בין הודאה זו וההודאה הקודמת חדים מדי על מנת שיתאימו להסבר הנ"ל וזאת במיוחד לאחר הודאת הנאשם במקום זריקת הגופה.
המדובב עצמו מתחיל להיות מתוסכל מהתנדנדויות בעמדת הנאשם:
"ראד : פעם אתה אומר שכן לקחת אותה פעם אחת אומר לא אני לא מבין אותך. סלמאן: לא אני."
(ת/25 עמ' 5).
ראה המשך הקטע:
"ראד : הסיפור הזה הסתיים אני לא יודע מה הסיבה יש סיבה מאחורי זה תאר לעצמך שהפתרון בין הידיים שלך אולי חטפת אותה ועשית בה משהו, חתכת אותה שרפת אותה קברת אותה. הפתרון בידיים שלך אתה אמרת שלקחת אותה אתה לא תשקר לא משקרים במקרה כזה. הם יודעים שזה אתה תאמין שלי אני משוכנע שזה אתה הדיבור שלך פתאום התהפכת לא אני למה כי אתה מודה.
--- סוף עמוד  273 ---
אני רוצה לשאול אותך שאלה ממה אתה מפחד אבו עלא? ממה את מפחד?
סלמאן: אני מפחד מעצמי.
ראד : אני לא מבין אותך פעם אתה אומר אתה שקרן אתה צודק אתה לא מאמין לעצמך.
סלמאן: אני אומר לך להתראות.
ראד : אז להתראות.
סלמאן: להתראות.
ראד : אתה רוצה להתאבד.
סלמאן: הגוף שלי חלש."
(ת/25 עמ' 6-5). הנאשם אומר: "נפלתי, נפלתי", ובתגובה המדובב מחזיר את השיחה לנושא היעלמות הגופה. בכך יש דמיון בין התנהגות המדובב והתנהגות המשטרה מבחינת הנאשם. חקירת המשטרה חייבת להמשיך בין אם הוא יודע את מקום היעלמות הגופה ובין אם לאו, בין אם הוא רגוע ובין אם הוא נוטה להתאבדות.
"ראד : יש ואדי שם?
סלמאן: יש הרבה בדקו את כולם בדקו את כל הבורות.
ראד : אני דוגמא עושה דבר כזה איפוא אני יכול להסתיר גופה סלמאן: בבית.
(ת/25 עמ' 7).
הנאשם מודה שוב ומודיע שזרק את הגופה במזבלה. עתה יש שיחה בין הנאשם ועצור אחר שלא העיד במשפט.
"עצור אחר: נכון שאתה מודה בתיק?
סלימאן : כן.
עצור אחר: למה אתה לא נותן להם את התיאור?
סלימאן : זה זה הבעיה הם מחפשים הגופה.
עצור אחר: אז למה אתה לא אומר להם?
סלימאן : אני יודע איפוא.
עצור אחר: תחליט. עשית או לא עשית?
סלימאן : סה"כ אני בלעתי את הלחם בלי מרק. יבש."
(ת/25 עמ' 8-9).
--- סוף עמוד  274 ---
ומייד לאחר מכן, הנאשם אומר שלא ימצאו את הנערה והסברו לכך הוא כי הזבל כמו אש. אגב, זו אותו תיאור של המדובב. ובהמשך:
"סלמאן : אני מקווה שימצאו אותה שלא תהיה פדיחה.
ראד : אתה אומר שימצאו אותה.
סלמאן : בעזרת השם שימצאו אותה יותר טוב.
ראד : אתה אומר שאתה לא זוכר שהיא במזבלה איך ימצאו אותה?
סלמאן : אני רוצה להגיד שזרקתי אותה אחר כך יביאו כלבים.
(ת/25 עמ' 11-10). לאחר מכן מתנהלת השיחה הבאה:
"ראד : אין לך ברירה אתה צריך להביא אותה.
ראד : אני לא מבין אותך אתה הרגת אותה לא הרגת אותה תגיד לי."
(ת/26 עמ' 1). ותשובת הנאשם:
"סלמאן : כמה שאתה בוכה להם לא יאמינו."
(ת/26 עמ' 1). ובסוף הנאשם אומר אני רוצה להרוג את עצמי.
77.
24.6.1993רס"מ נחמני פוגש את הנאשם בכדי שיצביע לו על החנות בו קנה את המשקאות החריפים ביום המקרה. הנאשם אומר שאינו זוכר את המקום ובוכה, מתלונן על כאבים ובוכה שוב (ראה נ/7). הנאשם יוצא עם אבוקסיס לאתר דודאים ומודיע שניתן יהא למצוא את הגופה בזבל (ת/40 עמ' 6).
רס"מ עזריה חוקר את הנאשם. חשוב להשוות בין התמליל ובין ההודאה הכתובה. די בעיון בשלושת העמודים הראשונים והשוואה בין התמליל וההודאה בכתב, בנושאים של מקום איסוף הנערה והתנהגותה, בכדי לחזק את טענת הסנגוריה בדבר אי דיוק רישום של המשטרה בתיק זה.
עיקר ההבדלים לא בתוכן הדברים אלא נוגע למי יזם אימרה זו או אחרת. האם הנאשם הוא היוזם או האם הוא מאשר הצעה של המשטרה?
באשר לחשיבות הדבר והסיבה לדעתי שהתופעה של אימוץ דברי החוקרים על ידי הנאשם חוזרת על עצמה עם הנאשם אדרש בהמשך בבואי לנתח את אישיות הנאשם. בכל מקרה, בשל האמור בכוונתי להתבסס על התמליל.
הנאשם בוכה, בכי ילדותי בהתחלה. עמר אומר לנאשם אני רוצה שתשתחרר מהדברים והנאשם אומר לעולם אני לא אשתחרר. אי הדיוק ברישום בא לידי ביטוי גם באי דיוק בצורת הצגת השאלה, יוצא לפעמים שהחוקר מרשה לעצמו להיות נחקר.
"עמר : אתה בעדויות שלך במשטרה מסרת פעם אחת שאספת אותה בצומת אופקים ואחר כך באת ואמרת שאספת אותה בצומת גילת מה נכון? מאיפה אספת אותה?
סלימאן: מצומת גילת.
--- סוף עמוד  275 ---
עמר : מצומת גילת, זה בטוח? כן כן זה בטוח. מצומת גילת זה בטוח. עמר : שאלה: תאמר לי שוב מה לבשה הבחורה כשעמדה בצומת גילת לדבריך? תגיד לי שוב מה לבשה אתה דיברת על זה?
סלימאן: לא, אני לא דיברתי על זה."
(ת/57 ב' עמ' 4-3) ייתכן והנאשם בטוח שלא השיב תשובה כי על נושא זה הוא מעדיף לא לדבר, זאת בניגוד למצופה מאדם שבאמת עשה את המעשה. אף ייתכן כי בנושא זה, הלבוש של הבחורה, המשטרה לא הציעה לו גרסה ברורה וזה ההסבר לאי רצונו לדבר בעניין.
בהמשך כאשר נשאל שוב:
"עמר : מה לבשה?
סלמאן: אני לא יודע מה לבשה, חולצה, שמלה."
(ת/57 ב' עמ' 4). הסבר הנאשם באשר לאי ידיעת הפרט אינו משכנע:
"עמר : שאלה: למה אתה לא זוכר? למה איזה סיבה?
סלמאן: לא שמתי לב לדברים האלה. ובהמשך:
עמר : חוזר אחריו ... לא שמתי לב לדברים האלה ...
למה שמת לב? למה שמת לב? סלמאן: לחיים שלי המחורבנים."
(ת/57 ב' עמ' 4). בדבר השקית:
"עמר : ... שאלה: האם היא החזיקה משהו בידה?
סלימאן: לא זוכר באמת ...
עמר : ... תשובה: אני לא זוכר בדיוק שקית.
(ת/57 ב' עמ' 5). אגב, בהודאה בכתב (ת/57 א') נרשם כאילו הנאשם הוא אשר אמר שקית, בניגוד למה שעולה מהתמליל. אחרי ההודאה והיציאה לשטח ראה התשובה הבאה:
"עמר : ... שאולי אתה לא זוכר ואתה רוצה להגיד לי שזה במקום אחר? סלימאן: אני הייתי מסטול שיכור."
(ת/57 ב' עמ' 8). השוטרים רוצים את תיאור המקרה על פרטיו, הנאשם לא כל כך מעוניין לשתף פעולה, בשל אי ידיעת הפרטים. בהמשך הוא אומר:
"עמוס : תגיד לי אתה משכת אותה בכוח הפחדת אותה צעקת עליה?
סלימאן: כשהיא עולה ... היא פחדה ואחר כך דיבורים פה ושם."
(ת/57 ב' עמ' 11).
בולט בשיחה זו, איך שהנאשם פתוח להצעות.
"עמר : היא הסתכלה ימינה ושמאלה?
--- סוף עמוד  276 ---
סלימאן: היא הסתכלה.
עמר : איפוא, לפני שהיא עלתה לאוטו?
סלימאן: לא.
עמר : כשהיא עלתה לאוטו הסתכלה ימינה שמאלה?
סלימאן: כן, חבל שאני לקחתי אותה. אני מצטער חבר'ה כואב., כואב לי, כואב לי.
עמר : סלימאן למה אתה חושב שאם היא הסתכלה ימינה ושמאלה היא פחדה?
עמוס : יעני ראתה אותך נבהלה?
סלימאן: כן."
(ת/57 ב' עמ' 12). הנאשם כבר לא רוצה למסור עדות:
"סלימאן: זה לא חטיפה, אני לא מסכים לספר לא כלום.
אני לא מספר חברה לא מספר.
החשוד פורץ בבכי ואומר לא רוצה, לא רוצה.
(ת/57 ב' עמ' 15). בהמשך הנאשם נראה מוכן לאמץ את אשר מוצע לו:
"עמר : בסדר ... אז תסביר לי איזה דיבורים אתה בזה שלך אמרת דיבורים אם יצא משהו מה זה אם יצא משהו? איך אתה אמרת לה? אמרת לה אם יצא משהו? מה התכוונת?
סלימאן: שאני יזיין אותה.
עמר : חוזר ... התכוונתי לזיין אותה,היא הבינה שאמרת לה את זה? סלימאן: בטח אין בחורה שלא מבינה.
עמר : חוזר ... היא הבינה אין בחורה שלא יודעת.
ומה היא אמרה לך?
סלימאן: אולי.
עמר : חוזר ... היא אמרה לי אולי, יופי..."
(ת/57 ב' עמ' 16). ואחר כך:
"עמר : הבנתי שכן היא רוצה... המשכת לנסוע לכיוון איפוא? סלימאן: לכיוון באר שבע.
עמר : חוזר. ואז נסעתי לכיוון באר שבע. בדרך שנסעת לכיוון באר שבע מה עוד סיפרה לך? חשוב לי לדעת מה היא סיפרה לך עוד.
--- סוף עמוד  277 ---
סלימאן: אמרה לי רוצה לנסוע לבאר שבע."
(ת/57 ב' עמ' 18-17). הנאשם באופן עקבי חלש בתיאור דברי הבחורה. כבר נמסר שבהבחורה רוצה לנסוע לבאר שבע, אבל אין לנאשם משום מה תשובות נוספות בעניין זה:
"עמר : חוזר. אמרה לי לאן אמרתי שנייה ואני יוצא.
ואז כשנכנסת לשם לחורשה תגיד לי עכשיו האם היא אמרה לך עוד משהו?
סלימאן: היא לא דיברה כלום.
(ת/57 ב' עמ' 19). אחר כך הנאשם מציג תסריט שלא מתאים לסיפור אונס:
"עמר : היא לא אמרה לך כלום?
סלימאן: כאילו כן כאילו לא.
עמר : תסביר לי איך היא אמרה לך את זה?
סלימאן: יעני דיברה שהיא רוצה כאילו לא רוצה...
עמר : היא התנהגה בצורה מוזרה מיוחדת?
סלימאן: לא.
עמר : ואז מה אתה עשית?
סלימאן: היא הורידה את המכנסיים. ראה ההמשך בו הנאשם גמיש בגרסתו:
עמר : היא הורידה את המכנסיים?
סלימאן: לא יודע.
עמוס : אתה אמרת לה תורידי?
סלימאן: לא זוכר.
עמוס : אמרת לה תורידי?
סלימאן: כן.
עמר : ואחרי זה אמרת לה תורידי היא הורידה?
סלימאן: היא הורידה.
עמר : אתה לא אמרת לה בכלל? היא הורידה לבד או אמרת לה תורידי? סלימאן: לא היא הורידה לבד."
(ת/57 ב' עמ' 21). הגרסה לוקה בחוסר אוטנטיות לגבי התנהגות הבחורה באותו מצב.
הכוונה לנכונותה לשתף פעולה.
--- סוף עמוד  278 ---
הנאשם ממשיך להתבטא בדבר אפשרות של התאבדות. עתה, המשטרה חוקרת בקו מתי ואיך נהרגה הנערה:
"עמוס : מה כשיצאת מהחורשה היא כבר היתה מתה?
סלימאן: לא מתה.
סלימאן: למה אתה מתכוון? ...
עמוס : כן ואחר כך מה עשית לה?
סלימאן: חנקתי אותה.
עמר : תוך כדי נסיעה?
סלימאן: כן.
אבל היתה חלשה."
(ת/57 ב' עמ' 34-28). בשלב הזה החוקרים מבקשים מהנאשם להתרכז ולהסתכל עליהם, לתת להם כבוד. כנראה קשה לנאשם להמשיך בחקירה בשלב זה.
לאחר מכן:
"עמוס : אני שואל היא בעטה בריצפה עשתה משהו עם הרגליים? פרפרה משהו? סלימאן: כל הגוף שלה...
עמוס : כל הגוף שלה?
סלימאן: רק הרגליים שלה."
(ת/57 ב' עמ' 37).
החוקרים ממשיכים עד שהגיעו למזבלה:
"עמר : ושם מה קרה וכשהגעת למזבלה?
סלימאן: זרקתי אותה.
עמר : כשהמשכת לעבוד היא היתה שמה, ראית אותה?
סלימאן: לא, לא שמתי לב לא יודע מאז שעשית את כל הדברים האלה לא ראיתי אותה בכלל, לא ידעתי איפוא היא.
עמר : אתה אמרת ... לא ברור... וכיסית אותה?
סלימאן: אני זרקתי אותה ולא יודע."
(ת/57 ב' עמ' 43). לפי גרסה זו, שהוא זרק את הגופה לזבל ולא חוזר אליה לאחר מכן, ומכאן אין עובד שבכוונה הזיז את הגופה והנאשם מכיר את המקום היטב, לכאורה היה עליו למוצאה.
הנאשם כבר נחקר מספר פעמים, הוא בוכה וניתן לצפות לגילוי פרטים.
--- סוף עמוד  279 ---
גם כבר דובב מספיק פעמים על מנת לצפות שיאמר את האמת. על אף זאת, הפרטים מעורפלים מצד אחד, ומצד שני קורה יותר מידי פעמים שלא הנאשם הוא המעיד על פרט מיוזמתו, אלא הוא משיב לשאלת חוקר שכוללת אותו פרט.
"עמר : תנסה לזכור בדיוק את המילים שאמרה לך, זה חשוב לי? שאלה אותך אפשר לעשן סיגריה כבר?
סלימאן: כן."
ובהמשך:
"עמוס : תגיד אתה אמרת כשהיא עלתה לאוטו היא הסתכלה מסביב מפוחדת, מה הכוונה? מה היא ראתה למה היא פחדה?
סלימאן: ואללה לא יודע."
(ת/57 ב' עמ' 51-50).
78.                                                                                                                                     בסמוך לסיום ההודאה האמורה, נגבתה הודאה נוספת מהנאשם על ידי פקד עמר (ת/2). הודאה זו לא הוקלטה ועל פיה נמסרה ברצף על ידי הנאשם. לפי הכתוב הנאשם מסר סיפור המשתרע על עמוד וחצי מבלי שנשאל אף שאלה. על רקע השוואת ההודאה הקודמת לעומת ההקלטה הקודמת וההבדלים הבולטים באשר מי יזם פרט זה או אחר ואפילו מה אמר הנאשם (ראה גם עמודים 44 ,43) אין מקום לתת משקל רב להודאה זו (ת/2). החיזוק לכך הוא סמיכות הזמן בין שתי ההודאות (כשעתיים) ותגובתו של הנאשם בהודאה הראשונה בה המשטרה היתה זקוקה לדיבוב לעומת המצב בהודאה השנייה בה פתאום הנאשם מדבר ברצף. בכל מקרה, אין הבדלים של ממש בין שתי הגרסאות. באשר לפרטי החקירה בהם ישנם הבדלים בין שתי ההודאות, קשה לקבל כי בהודאה הקודמת לא ידע לתאר לבוש ופתאום הוא אומר כי לבשה מכנסיים בצבע ג'ינס. הגיוני יותר כי הנאשם נשאל והשיב לאחר קבלת הצעה או הצעות על ידי השוטר. אף פה הנאשם מסתבך כאשר הוא מוסר שהבחורה הורידה את המכנסיים עד לברכיים במסגרת תיאור של אקט מיני.
אחרי ההצבעה המשטרה עורכת עימות בין הנאשם והשומר שחדה. אתייחס לעדות זו בשלב מאוחר יותר. אז יצא הנאשם להשתתף בדו"ח הובלה.
הנאשם נחקר על ידי רס"מ נחמני, כאשר הוא מצטער ובוכה לאורך כל השיחה (ראה דו"ח זכרון דברים של נחמני ת/7), הוא אומר הלוואי במקום לשתות את השתיה הייתי זורק עצמי בזבל.
בשלב הזה הנאשם לא נחקר מספר ימים. יש להניח כי אם היה נחקר בתקופה זו, היה מוסר מספר הודאות נוספות. זה מאשר את גישת כב' הנשיא שמגר שצויינה לעיל לפיה הודאה אחת לא מהווה דבר מה להודאה שנייה. במובן מסוים, כאשר נאשם מודה, בין על אמת ובין על שקר, המשטרה יכולה לקבוע את מספר ההודאות על פי כמות החקירה שהיא מנהלת והדרישות שהיא מטילה על הנחקר. אינני מותח ביקורת על אנשי המשטרה שלא חקרו את הנאשם בתקופה זו. נהפוך הוא, יש במספר הימים האלה מתן הזדמנות למשטרה להתרכז בראיות שבידם מחוץ להודאה ולאפשר לנאשם לחשוב, להעריך את מצבו מחוץ ללחץ המתמיד של החקירה שהתקיימה בין התאריכים 22-24.6.1993.
28.6.1993
79.   בתאריך 28.6.1993, רושמים אבוקסיס ועמר דו"ח במשותף. במהלך חקירתו של הנאשם כאשר חקירה זו הינה הראשונה לאחר שנערכו מספר פגישות בין הנאשם לבין עורך דינו ש. זילברמן. בדו"ח נכתב:
--- סוף עמוד  280 ---
"כבר בהתחלה התחיל להגיד כל מה שאמרתי שיקרתי, שאל אותו סנ"צ אבוקסיס עוד לא שאלנו אותך עוד לא דיברנו איתך ואתה אומר שיקרתי."
(דו"ח זכרון דברים ת/4) עמר מאשר זאת בעדותו. הנאשם אמר כי מה שאמרתי שיקרתי עוד לפני שבכלל דיברנו איתו, עמר מאשר שכל מה שכתוב בדו"ח הוא אמת ונכון.
מה קרה לנאשם? קשה לדעת את סיבה לשינוי בעמדת הנאשם. ייתכן והמרחק והמנוחה מהאינטנסיביות של החקירה ופגישתו עם עו"ד משחררים אותו מן המסקנה כי הוא חייב להודות (ראה חוות דעת הפסיכיאטר בעניין זה עמ' 481). עו"ד עבורו הינו גורם חיצוני שאינו חוקר אותו, אינו מציג את מצבו כמי שעשה את המעשה או כמי שאינו יכול להמלט מהעונש. עורך הדין הינו הראשון שאומר לו "אם לא עשית אל תודה". כך הנאשם מתאר את שיחתו עם עו"ד זילברמן:
"לשאלתך מה אמר לי עורך הדין כאשר הוא פגש אותי אשר משיב שהוא שאל אותי האם לקחת אותה או לא ואמרתי לו לא והוא שאל אותי מדוע הודת, ואמרתי לו שלא היה לי עורך דין ולא היה לי כלום ואז נפלתי."
(פרוטוקול עמ' 380) ברם, בשלב הזה הנאשם לא בטוח כי זוהי עצה שניתן להוציאה לפועל.
ראה המשך עדות הנאשם:
"אמרתי להם אבל זה לא עזר כלום.
לשאלתך למה אני מתכוון אני משיב שהם לא יאמינו לי.
לשאלתך האם עוד פעם חזרתי והודתי אני משיב רק פעם אחת."
(פרוטוקול עמ' 380). העובדות אינן שנויות במחלוקת. הנאשם היה נתון במעצר במשך ארבעה ימים ובתקופה זו הוא כפר באשמה. לאחר מכן הוא הודה במשך יומיים.
הייתה הפסקה בחקירה למספר ימים, ולאחר תקופה זו הנאשם פוגש את סנגורו בפעם הראשונה וחוזר בו שוב. זאת במקביל לשינוי עמדה אצל המדובב. שינוי גרסאות ועוד שינוי גרסאות, בוודאי אינו מוסיף משקל לאמינות הנאשם בשלב שהוא מודה.
החקירה בשלב זה מוזרה. אחרי שהנאשם הודה והודה שוב בפני חוקרי המשטרה, הוא כופר בפני אבוקסיס ועמר. השוטר רושם הכפירה כאילו שזה היה צפוי. אכן כך אמר עזריה בבית המשפט:
"כאשר אתה אומר לי שהעדות מוזרה משום שהנאשם חוזר בו מההודאה ברצח ואני לא שאלתי אותו לפשר הדבר של חזרתו מהעדות אני משיב שאני לא רוצה לטעות אבל ייתכן שהעדות הזו נגבתה לאחר שהוא דיבר עם עו"ד ואז הוא חזר בו."
(פרוטוקול עמ' 267). וממשיך:
"ידוע כי הוא נפגש עם עו"ד והוא אמר לו להכחיש והוא הכחיש."
עזריה אינו יודע מה ייעץ עוה"ד לנאשם. אך חבל שהנאשם לא נחקר על שינוי עמדתו באותו שלב.
הנאשם נחקר על ידי עזריה ובעדות זו הוא מוסר כי בתאריך 10.6.1993 ליווה את גיסו ואחיו לבית החולים. השוטר אומר לנאשם שהוא מתאר מעשיו בתאריך 17.6.1993 ולא בתאריך 10.6.1993. הנאשם משיב: "טוב אתה רוצה את האמת?" הייתי בבית עד 22:30 ישבתי אצל
--- סוף עמוד  281 ---
גיסתי עד שנסעתי לעבודה בשעה 24:00. הנאשם מראה בילבול כאשר השוטר מצביע על הסתירה ונשאל למה את משקר עוד פעם.
"שאלה : למה את משקר עוד פעם?
תשובה: אני שיקרתי אני באתי עם הפוולסווגן.
אחרי הבהרת השאלה סלימאן חושב ואומר: תאמין לי לא הבנתי כלום.
(ת/58 עמ' 2). הנאשם מפגין בטחון שעד כה לא ראינו, ואי רצון להמשיך בחקירה:
"שאלה : האם ביקרת בנתיבות עשית משהו שם?
תשובה: לא תמיד. לא להגיד לא זה יותר טוב כי אתה רוצה לדעת למה ומתי יותר לטוב להגיד לא.
(ת/58 עמ' 4). הנאשם עומד על גרסתו החדשה אבל קשה לו לעמוד בכך מפני שהשוטרים מתעלמים מכפירתו. הנאשם חזר בו אבל הוא לא יכול לעשות זאת בקלות. הוא למעשה בין כפירה לבין הודאה. אין הוא בטוח אם הוא יכול לחזור בו. כאמור השוטרים בוחרים בקו של התעלמות מכפירתו ופתאום שוב מציעים לו לצאת למזבלה. עזריה לא אומר לו מילה על שיחותיו עם עורך דינו. אינו חוקר אותו למה עתה הוא כופר, והנאשם מקבל איפוא את הרושם, יודה או יכפור החקירה תמשיך עד שהגופה תמצא.
אחרי שעזריה מציע לנאשם לצאת עם החוקרים למזבלה, הנאשם מתחיל לבכות ומרכין ראשו על השולחן. בהנחה שהנאשם לא עבר את העבירה, הוא נמצא בסיוט שאין ממנו פתח מילוט. אבוקסיס מנסה להרגיע אותו והנאשם אומר: "אני בוכה על החיים שלי, גמרנו."
בהמשך מוסר הנאשם:
"נפלתי חלס, אני נזכר בדברים ולא מרצוני (סלימאן נותן לעצמו מכה בראש)."
(ת/58 עמ' 4). ולסיום:
"שאלה : על מה אתה חושב?
תשובה : תעזבו אותי אני חושב על העתיד שלי בלי גופה זאת האמת."
(ת/58 עמ' 5). לאיזו אמת מתכוון הנאשם? האם האמת של חשוד המודה במעשה שעשה? או האמת של אדם שנמצא בחקירה מבלי שעשה את המעשה וימשיך להיות חשוד ובחזקת אשם עד שתמצא הגופה? הדגם החקירתי חוזר על עצמו, הנאשם חייב להביא את הגופה. הוא נשאל באשר לעברו המיני וזה מוכיח את אשמתו או לפחות ממשיך להיות במרכז החקירה. הוא המצב גם אם הנאשם כופר באשמה.
81.   אבוקסיס מציג שקופיות לנאשם בכדי שיצביע על מקום הגופה. הנאשם מצביע על מקום (ראה נ/39 עמ' 3,2). הנאשם מציע ששם אותה במקום ולא חפר בשטח (נ/39 עמ' 5). הנאשם עומד על כך שלא שטף את רכבו באתר דודאים בליל היעלמות הנערה, אלא למחרת. הנאשם מוסר באשר להמשך התנהגותו באתר לאחר שזרק את הגופה ועד לשעות הבוקר:
"סלימאן: רק זבל.
אלברט : רק זבל?
--- סוף עמוד  282 ---
אלברט : זבל דחפת עם הבחורה או שמו זבל עליה ודחפת את הזבל? סלימאן: אני דחפתי את הזבל.
אלברט : לא דחפת את הבחורה לבד רק עם הזבל?
סלימאן: כן עם הזבל.
אלברט : כמה משאיות שמו עליה?
סלימאן: עד הבוקר.
אלברט : עד הבוקר אז דחפת או כל הזמן שפכו?
סלימאן: אני שופך שתיים שלוש.
אלברט : אתה אומר להם איפוא לזרוק?
סלימאן: לא אני זאת אומרת למעלה הם למטה."
(נ/39 עמ' 13). לקראת סוף העדות אבוקסיס אומר:
"אלברט : ... תפסיק לבכות תהיה רגוע.
סלימאן: זה בסדר.
אלברט : לא אני רואה את הדמעות שלך ולי כואב אני מבין אותך..."
(נ/39 עמ' 15).
82.   ת/16 א':
הנאשם יוצא למזבלה אם אבוקסיס. כך הוא מתייחס למצבה של הבחורה במזבלה:
"...קצין משטרה שהגיע למקום, אמרת שאנסת אותה רק פעם אחת, כששמת אותה פה היא היתה מתה, אתה בטוח או לא?
סלימאן : לגמרי לגמרי לא.
אבוקסיס: איך אתה יודע שלגמרי לגמרי לא?
סלימאן : היא זזה."
(ת/16 א' עמ' 9). ובהמשך, ותשומת הלב לשינוי בגרסת הנאשם לפי הצעת החוקר:
"אבוקסיס : מאז שיצאת מהחורשה היא אמרה איזה מילה?
היא דיברה? היא זזה?
סלימאן : לא."
(ת/16 א' עמ' 9). החקירה ממשיכה:
--- סוף עמוד  283 ---
"אבוקסיס : זאת אומרת אתה הורדת אתה ומה עשית לה?
סלימאן : הכנסתי לה מכות ויצאתי.
אבוקסיס : היא לא בכתה, היא לא שום דבר?
סלימאן : שום דבר.
אבוקסיס : אתה חושב שהיא היתה כבר מתה?
בגלל זה נשארת קצת זמן פה?
סלימאן : יכול להיות."
(ת/16 א' עמ' 10-9). לאחר כל זה אף אבוקסיס חייב לבדוק אם אכן הנאשם דובר אמת:
"אבוקסיס : עכשיו סולימאן, זה האמת?
סלימאן : זה האמת.
אבוקסיס : זאת כל האמת?
סלימאן : זאת כל האמת ..."
(ת/16 א' עמ' 10). גמישותו של הנאשם איננה שבחתו. הוא המצב באשר לחוסר יכולתו למסור פרטים. אבוקסיס מעלה את עניין השקית וראה הקטע המדריך הבא:
"אבוקסיס: כשזרקת אותה פה, אמרת לי שהרבצת לה, איפה היתה השקית היתה איתה?
אבוקסיס: עם הגופה?
סלימאן : עם הגופה.
אבוקסיס: אתה לא פתחת, לא לקחת אותה?
סלימאן : לא.
אבוקסיס: מה שיש בפנים לקחת?
סלימאן : לא.
אבוקסיס: אתה ראית מה שיש בפנים?
סלימאן : ואללה לא ראיתי מה שיש בפנים.
אבוקסיס: כלום?
סלימאן : כלום כלום.
אבוקסיס: הבחורה עלתה עם הנעליים.
--- סוף עמוד  284 ---
סלימאן : אני חושב עם נעליים.
אבוקסיס: אתה זוכר את צבע הנעליים?
סלימאן : לא.
אבוקסיס: למה?
סלימאן : לא הסתכלתי. לא שמתי לב לנעליים ..."
(ת/16 א' עמ' 17-16). במהלך חקירה זו נשאל הנאשם מספר פעמים האם הוא מוסר את האמת.
בסוף העדות הוא מודיע שאין הוא רוצה שהדבר יתפרסם.
83.   הנאשם נחקר פעם אחרונה באותו ערב על ידי עמר. הרבה מהמאפיינים של ההודאות הקודמות חוזרים על עצמם. לשאלת עמר אומר הנאשם שהוא הסתכל על הבחורה כאשר היא עלתה על הרכב. עמר מבקש מהנאשם את תיאורה וכך משיב הנאשם:
"סלימאן: וואלה הוישרים לא היה עובדים הוישר לא היה עובדים טוב." עמר : איזה וישרים?
סלימאן: עכשיו אני רואה אותך טוב אבל אז לא.
(ת/69 עמ' 17). הנאשם מדבר כאילו היה יום גשום וזה הפריע לו לראות, אבל אין כל ראיה לכך. בהמשך הנאשם חוזר על גרסתו ששאל את הבחורה האם יצא לי משהו מזה לפני שעלתה לרכב. כך ממשיכה החקירה:
"עמר : חוזר. אם יבוא משהו אם אני יקח אותך לבאר שבע.
מה היא אמרה לך?
סלימאן: היא אמרה נראה.
עמר : חוזר על דבריו... תגיד לי אתה חושב שאם אמרת לה אני יקח אותך לבאר שבע יצא משהו היא הבינה? ...
סלימאן : הכוונה שלי ישירות ...
סלימאן : אמרתי לה אם יצא משהו והיא אמרה אולי לא על בטוח.
עמר : חוזר על דבריו ... שואל היא אמרה לך אולי או לא על בטוח?
סלימאן : היא אמרה אולי לא לא אמרה לא על בטוח אם היא היתה אומרת לא על בטוח הייתי אומר לה שלום. (ת/69 עמ' .(19-18ובהמשך:
"עמר : ... ושואל כשאמרת לה אם לא יצא משהו, למה התכוונת?
סלימאן : לזיין אותה...
עמר : ואז מה היא אמרה לך?
סלימאן: אז היא אמרה בסדר."
--- סוף עמוד  285 ---
(ת/69 עמ' 22). ומייד בהמשך התמליל:
"עמר : חוזר אחריו ... לא אתה אמרת בהתחלה אתה אמרת לה אני לא נוסע לבאר שבע היא שאלה אותך למה אמרת לה אם לא יצא משהו אני לא נוסע לא כדאי לי כשאמרת לה אם לא יצא משהו התכוונתי לזיין אותה. ואז מה היא אמרה לך?
סלימאן: אמרה לי נדבר בדרך."
(ת/69 עמ' 22)
לדברי הנאשם הוא תפס את ידה בדרך. הנאשם מאשר דברים שנמסרו על ידי החוקר:
"עמר : אני לא מבין מה זה פה ושם, תסביר לי, לנגוע בה?
סלימאן: כן.
(ת/69 עמ' 23). יש תיאור של התנהגות הבחורה בכך שהיא מרימה את ידו של הנאשם ואומרת עזוב, וזאת לפני שנכנסו לחורשה. הנאשם לא יודע אם הבחורה לבשה מכנסיים או שמלה:
סלימאן : ואמרתי לה תורידי ...
עמר : חוזר על דבריו ושואל תורידי מה?
סלימאן : מכנסיים שמלה לא יודע.
עמר : מה אני רוצה להבין?
סלימאן : אני חושב מכנסיים.
עמר : איזה מכנסיים.
סלימאן : באמת אני לא יודע צבע זה צבע זה.
(ת/69 עמ' 26-25). ברם, אחרי שהחוקר בוחר וחוזר ובוחר את המכנסיים כפריט הביגוד אותו לבשה הבחורה, הקורא את ההמשך בלבד בקטע יקבל את הרושם שהנאשם יודע שהבחורה לבשה מכנסיים, מבלי שקיבל כל הדרכה.
גרסת הנאשם באם הבחורה יצאה מהרכב:
"עמר : אתה הורדת בחוץ את ה...
סלימאן: עד לברכיים.
עמר : אבל מחוץ לאוטו כשהיית מחוץ לאוטו?
סלימאן: כן.
(ת/69 עמ' 29).
ואז הנאשם מתאר את הרגשותיו:
--- סוף עמוד  286 ---
"עמר : סלימאן מה אתה מרגיש?
סלימאן : אתה מחזיר לי את הכל."
(ת/69 עמ' 32). בהמשך, שוב דוגמא בה השואל בדרך הצגת שאלתו תורם לתשובה:
"עמר : אני לא זוכר אם גמרתי בפנים או בחוץ ... אתה בעדויות הקודמות שלך מסרת שאתה נתת לה מכות בשלבים האלה אתה לא הזכרת לי את זה עכשיו?
סלימאן: לא רק כשיצאנו.
עמר : מה רק כשבאתם מהחורשה?
סלימאן: כן."
(ת/69 עמ' 34). בהמשך הנאשם מודיע:
"אני לא יודע אם היא הגיעה לאתר מתה או לא."
(ת/69 עמ' 35). יש תיאור של התנהגות הנאשם בנסיעה מהחורשה:
"עמר : עוד לא הגענו לאתר אתה פה מסביר וחוזר ומקריא לו מהעדות דברים שאמר סולימאן ושואל סתמת לה את הפה בזמן שנסעת?
סלימאן: כן.
עמר : אני סתמתי לה את הפה בדרך שנסעתי ושואל: ביד אחד תפסת את ההגה?
סלימאן: כן."
(ת/69 עמ' 37). הנאשם מתאר את תגובתו הוא למקרה:
"סלימאן: אני רועד ...
סלימאן: פחדתי אמרתי חלס גמרנו החיים שלי הלכו ..."
(ת/69 עמ' 39). בהמשך התמליל יש תיאור באשר למעשה הנאשם עם הגופה בתוך האתר:
"סלימאן: לא, לא זרקתי אותה שמתי אותו באמצע.
עמר : כיסת אותה?
סלימאן: זרקתי כמה ניירות סתם".
(ת/69 עמ' 41). הנאשם ממשיך בתיאור:
עמר : ... מה עוד זרקת שם?
סלימאן: לא יודע, שקית לא זוכר...
סלימאן: מרוב הלחץ.
--- סוף עמוד  287 ---
עמר : מה זרקת?
סלימאן: לא יודע. תיק או שקית לא יודע בדיוק מה שמצאתי למטה עמר : איפוא מצאת בתוך האוטו?
סלימאן: בתוך האוטו אני זרקתי את זה...
עמר : כשנגעת בזה, כשהרמת ונגעת בזה ... ניילון?
סלימאן: כן.
עמר : כשנגעתי זה היה ניילון שקית... וזרקת אותה איפוא? עם הגופה?
סלימאן: כן."
(ת/69 עמ' 42). הנאשם נשאל באשר לתיאור הבחורה. התשובות מהנאשם בשיתוף פעולה עם החוקר:
"עמר : אודם ... מסמן מריחה על השפתיים, ושואל שיערות איך היה שערות? שיער אני חושב ארוך צבע שחור, איזה עיניים? גדולות קטנות?
סלימאן : לא ראיתי איזה צבע.
עמר : באופן כללי בחורה מכוערת?
סלימאן : בחורה יפה."
(ת/69 עמ' 46). יש התייחסות להיות הבחורה רזה, ואז הנאשם נשאל לגבי הגוף שלה:
"עמר : גוף בסדר ... אתה אמרת לי שחיבקת אותה ונגעת לה בחזה איזה חזה היה לה? גדול קטן?
סלימאן: רגיל כמו חזה מה החזה הזה נפרה עליו כפרה עליו. עמר : איך החזה קטן בינוני, גדול?
סלימאן: רגיל קטן, לא ממש קטן קטן.
עמר : ... אתה דיברת בעדות הקודמת על הכוס שלה איך היה? סלימאן: לא שמתי לב היא לא היתה בתולה."
(ת/69 עמ' 46). ישנה טענה מהנאשם כי הבחורה אינה בתולה. ואז הוא מודיע כי אינו יכול להמשיך:
"סלימאן : לא יכול אני, יש לי כאבים לא יכול.
(ת/69 עמ' 47). הנאשם נשאל ממה הוא פוחד:
"עמר : ממה אתה מפחד?
דידי : אתה מפחד מאיתנו?
עמר : לשאלתך ממה אתה מפחד?
--- סוף עמוד  288 ---
סלימאן: אני חושב על ילדים בלי אבא."
(ת/69 עמ' 48). תשובה זו מתאימה גם לאדם שסבור שייעצר או ייאסר כתוצאה מהחקירה, ללא קשר לחפותו.
הנושא הבא הינו באשר לזהות הבחורה:
עמר : הבחורה שלקחת ברכב זאת הבחורה שנעדרה מאופקים ... אני לא יודע היה חושך יכול להיות ... איך היה הדיבור שה היא דיברה יפה?
סלימאן: כן.
עמר : לשאלתך איך היא דיברה אני עונה היא דיברה יפה . דידי : על מה היא דיברה?
עמר : דיברה על המשפחה שלה?
סלימאן: סיפרה לי על המשפחה אבל לא סיפרה לי אם יש לה בעיה אין לה בעיה. עמר : אני אמרתי שהיא דיברה על המשפחה ... כן מה היא דיברה על המשפחה?
סלימאן: שהיא הולכת אצלם לבאר שבע ..."
(ת/69 עמ' 49)
84.   29.6.1993 ת/27:
הקצין ליאור מציג את עצמו בפני הנאשם כקצין אח"ק והוצע לנאשם לצאת לשחזור.
"ליאור : אתה מוכן לצאת איתי עכשיו?
סלימאן : לאן?
ליאור : נקח אותך תשחזר לנו מה עשית בתוך המכונית.
מה שסיפרת לנו, אתה מוכן? סלימאן : במכונית אני מוכן.
ליאור : אתה מוכן.
סלימאן : מוכן, אני לא אמרתי לא.
ליאור : אנחנו נצלם את זה אותו אדם שהיה באותו יום.
סלימאן : אבל שלא יהיה אף אחד.
ליאור : אני מבטיח לך שאף אחד לא יהיה חוץ מאנשי המשטרה.
סלימאן : אפילו אם יהיה אני לא יעשה את אלה.
ליאור : סליחה.
--- סוף עמוד  289 ---
סלימאן : אח"כ אני לא יעשה מה שצריך."
(ת/27 עמ' 2). שוב רואים את הרגישות של הנאשם למימד הפומבי, עד כדי כך שאם לא יסכימו לתנאיו הוא לא ישתף פעולה. בנוסף, הנאשם מפגין עצמאות מסויימת בעומדו על זכותו שלא להסכים לכל דרישה של המשטרה. אמנם, הוא חוזר על הסיפור אבל מתחיל להבין שהוא לא חייב לשחזר כל דבר שהמשטרה מבקשת. האמור יבלוט יותר בשחזור השני. באותו שחזור הנאשם מסרב לבצע פעולות מסויימות אבל חוזר על גרסתו. ייתכן ויש פה שילוב של הנאשם הנשבר שחייב להודות, והנאשם שלאחר הימים שלא נחקר ולאחר ששוחח עם עורך דינו, מתחיל להבין כי ייתכן ויש לו אופציות אחרות אפילו שהדבר לא בא לידי ביטוי מילולי בשלב הזה. ייתכן והאמור מסביר זאת כי בשחזור השני הנאשם נראה חלש במיוחד אבל אחריו אין הוא מודה עוד.
ת/10, השחזור השני:
רס"מ נחמני הינו החוקר האחראי על השחזור. נחמני שלא היה מעורב בשחזור הראשון, מסביר לנאשם את מטרת השחזור:
"נחמני : בסדר, אנחנו רוצים לשחזר רק את הקטע, כל מה שקרה במכונית, בסדר?
(ת/10 עמ' 3).
"נחמני :אנחנו נלך רגלית ותראה לנו בדיוק את המקום שבו עמדת עם הרכב?
(ת/10 עמ' 5). בזמן השחזור הנאשם נראה יותר עייף וחלש מהשחזור הקודם. הוא מתלונן על כאבים. הוא מתחיל לתאר את מעשיו ביום המקרה וחוזר על גרסתו שהיה בנתיבות.
בהמשך:
"נחמני : טוב סולימאן לצורך השחזור אנחנו הבאנו רכב.
סלימאן : זה יהיה קצת קשה...
נחמני : תסביר לי בדיוק כשאתה אומר יהיה קשה למה קשה לך?
סלימאן : אני עכשיו, אני מתבייש קצת קודם כל ופחות תגובה אני לא יגיב איך שאומרים איך שאז.
(ת/10 עמ' 11-10). בהמשך יש שיחות בין הנאשם ובין נחמני, בהן הנאשם מציג את רמת הבנתו באשר לצפוי בשחזור:
"נחמני : תראה סולימאן למקרה זה אני יהיה פה לבד יחד עם הצלם. סלימאן : אני לא מוריד את המכנסיים.
(ת/10 עמ' 12). הנאשם מתחיל להתלונן על כאבים:
"סלימאן: רק אני שומע עליו את הדיבורים, אז יש לי כאבים.
נחמני : כאבים.
סלימאן: ממש."
--- סוף עמוד  290 ---
(ת/10 עמ' 16). ניתן לפרש את הכאבים כחלק מהבעת חרטה וניתן גם לפרש זאת על רקע התפתחות ההודאות, החזרה מהן, והחזרה מהחזרה. מבחינה אישית, על פי אפשרות זו, הנאשם בקונפליקט בין מה שהוא מרגיש, ומה שהוא חייב לעשות - לספק הודאה, ובין מה שהוא רוצה לעשות לכפור באשמה. ייתכן איפוא שמדובר בקונפליט בין רצון לומר את האמת ורצון לעשות את אשר הוא מבין כי הוא חייב לעשות, דהיינו, להודות בדבר בניגוד לאמת. לעניין זה אדרש בצורה רחבה יותר בהמשך, כולל עדויות המומחים.
רמת הבנתו של הנאשם מתבטאת בסוברו כי יהיה צורך להדגים את האקט המיני בעזרת הבובה:
"נחמני : במושב הזה? ... טוב לצורך העניין הזה אנחנו הבאנו בובה כדי להדגים בדיוק. סלימאן: שנתלה על הכדור עכשיו.
נחמני : מה?
סלימאן: שנזיין אותה, זה ככה זה הכוונה.
נחמני : לא, אנחנו רוצים עם הבובה יותר קל להדגים ולהראות בדיוק איך קרה המקרה בסדר?
סלימאן: בסדר."
(ת/10 עמ' 19). הנאשם מתאר את תחילת המגע המיני בינו ובין הבחורה:
"סלימאן: אתה מתחיל לנשק אותה פה ושם אתה מבין ומושך אותה לכיון שלך, ולאט לאט מתחיל למרוח ברגליים ופה ושמה.
נחמני : מה איך היא הגיבה בזמן הזה?
סלימאן: הגיבה, כל הזמן היא מרימה את היד בהתחלה ובסוף לא יודע היא הריחה משהו קונייק, וודקה, משהו הריחה את שתייה יכול להיות.
נחמני : אתה היית שתוי?
סלימאן: כן."
(ת/10 עמ' 24-23). בהמשך:
"נחמני : חוץ מזה שהורידה לך את היד היא גם אמרה לך משהו? סלימאן: אמרה עזוב אותי עכשיו.
נחמני : מה למה?
סלימאן: היא לא רוצה בהתחלה, בסוף במשך הדרך היא לא יודע שתקה והיא עד שהגעתי למשמר הנגב אמרתי לה אני לא נוסע לבאר שבע."
(ת/10 עמ' 25). בהמשך הנאשם חוזר על תיאורים קודמים על התנהגות הבחורה בשלבים לפני שהגיעו לחורשה:
סלימאן: החלטתי לא לנסוע לבאר שבע, אז אמרה לי למה?
--- סוף עמוד  291 ---
אז אמרתי לה ככה, אני לא רוצה לנסוע אם לא יצא לי משהו אני לא רוצה לנסוע, אם לא יצא לי משהו אני לא רוצה לנסוע, אני הכוונה לזיין, זה יצא משהו או לא. אז אמרה בסדר מה, מה זא אומרת בסדר? מה בסדר? יעני כן אתה מבין אז התחלנו פה ושם ופתאום אני הגעתי לחורשה.
נחמני : שאמרהכ שהיא מתנגדת, היא התנגדה שהיא לא רוצ לשכב איתך או שיש לה בעיה?
סלימאן: לא, לא רוצה לשכב איתי. זה מה אני הבנתי.
נחמני : זה מה שהבנת?
סלימאן: כן.
נחמני : היא אמרה לך שיש לה איזה בעיה כל שהיא?
סלימאן: האם היא אמרה לי יש לי וסת או משהו הייתי עוצר מה אני צריך לעשות, אז אין צורך.
נחמני : אתה הבנת ממנה שהיא לא רוצה לשכב איתך?
סלימאן: לא."
(ת/10 עמ' 27).
"סלימאן : הגענו למקום הזה אז היא שתקה את מבין, יעני היא לא הגיבה איך שצריך שתקה יעני זאת אומרת לא דיברה בכלל.
נחמני : כן."
(ת/10 עמ' 28).
ייתכן שהנאשם מתחיל להבין את החסר בסיפור שלו.
יש המשך במסירת הגרסה.
"נחמני : ... סלימאן, רק רגע ברגע זה שאתה יצאת מהאוטו הבחורה עדיין נשארה באוטו?
סלימאן: כן כן.
נחמני : היא לא יצאה מהאוטו?
סלימאן: לא."
(ת/10 עמ' 30-29). הנאשם מתקשה להמשיך בשחזור:
"סלימאן: הראש התחיל להסתובב שניה.
נחמני : למה, מה קרה?
סלימאן: אני לא יודע, רגע.
תנשום אויר, קח אויר. נחמני : סולימאן תעמוד תרגע, ותמשיך.
--- סוף עמוד  292 ---
תעמוד אולי בחוץ רגע. נחמני : בא רגע תעמוד בחוץ ...
נחמני : מה קרה לך כעת?
סלימאן: הראש, הראש הסתובב לי.
נחמני : מה קרה?
סלימאן: לא יודע לא יודע.
נחמני : קשה לך לחזור על המקרה ... הה?
סלימאן : קשה לי, קשה."
(ת/10 עמ' 31-32). הרגש כן ועמוק, אבל השאלה המתבקשת על מה ההתרגשות, ניתן להסבירה באפשרויות שונות כפי שציינתי לעיל.
שוב הנאשם מתבקש לתאר את האונס ושוב הוא לא מבין את שאלות החוקר. האחרון שואל באשר להורדת המכנסיים על ידי הבחורה בזמן האינוס, בקטע הבא:
סלימאן: אבל אני לא רוצה להוריד.
נחמני : של מי אתה לא רוצה להוריד מה?
סלימאן: את המכנסיים אני לא רוצה להוריד.
נחמני : מכנסיים של מי אתה לא רוצה להוריד?
סלימאן: עכשיו אני לא רוצה להוריד.
נחמני : של מי, שלך או שלה?
סלימאן: שלי.
נחמני : שלך אתה לא רוצה להוריד ושלה?
סלימאן: שלה היא הורידה."
(ת/10 עמ' 35-36). בהמשך החוקרים מנסים פרטים "מוכמנים":
"נחמני : אתה אמרת קודם שהיא לא אמרה לך שיש לה וסת,
שהורדת את המכנסים אתה ראית משהו? סלימאן: לא ראיתי, לא, לא."
(ת/10 עמ' 37). עתה הנאשם מתאר את התנהגות הבחורה אחרי האינוס:
"סלימאן : התחלתי לנשק אותה פה ושם נישוקים והתחלתי לזיין אותה, וגמרנו, סיימנו גמרנו יעני לגמרי, החזרתי את הכסא אחורה, היא התחילה להתלבש את המכנסיים, שמלה לא יודע.
נחמני : אתה זוכר את הצבע של המכנסיים או השמלה?
--- סוף עמוד  293 ---
סלימאן : מה אני הרגשתי, היא התלבשה אתה מבין והחזרתי את הכסא והרמתי את הכסא בחזרה."
(ת/10 עמ' 38-37). הקטע האמור והבא אחריו מחזקים את טענת הסנגור כי זוהי גרסה או סיפור של קיום יחסי מין בין גבר לזונה ולא בין אנס לנאנסת.
"נחמני : אתה אומר יצאנו, שניכם יצאתם או אתה יצאת?
סלימאן: שנינו.
נחמני : מאיפה יצאתם?
סלימאן: מפה מהדרך הזאת.
נחמני : אתה מתכוון יצאתם עם הרכב?
סלימאן: כן עם הרכב וגמרנו הכל סיימנו."
(ת/10 עמ' 39). הנאשם אינו רוצה להמשיך בשחזור:
"נחמני : בסדר עכשיו תעלה לאוטו, תעלה לאט ותשב כאילו אתה כרגע בזמן נסיעה. סלימאן: תעזבו אותי מכל הפרשה הזאת, תהרגו אותי לגמרי. אמרתי לכם חבר'ה אני לא יכול עוד פעם לא יכול, לא יכול בשום אופן לא יכול. תעשו מה שאתם רוצים לא יכול.
נחמני : סולימאן אני הסברתי לך אנחנו רוצים לשחזר את הקטע שהיה בתוך הרכב כל העניין הזה צריך לקחת כמה דקות ואני מבין שקשה לך אבל."
(ת/10 עמ' 39-40). האם רצונו להפסיק נובע מרגשי חרטה וזכרון על אשר עשה, או תסכול על מה שהוא עושה עתה ושאין לו אחיזה במציאות? היא השאלה בשלבים שנראה הנאשם "מכה על חטא". באיזה חטא מדובר? האשמה המיוחסת לו או העוול שהוא עושה לעצמו במסירת דברי שקר וזאת בנוסף להיותו במעצר ללא תקווה שיצא משם. הבנה זו של תגובת הנאשם מקבלת חיזוק בדברי הפסיכיאטר ד"ר לוי שנדון בו בהמשך.
נחמני משכנע את הנאשם להמשיך והוא מתאר מעשיו לאחר שיצא מהחורשה:
"נחמני : פנית לכיון באר שבע, כאן אז נכנסת לאן?
סלימאן: לאתר.
נחמני : כן, הגעת לפני זה מה היה? אתה הגעת מפה עם הבחורה מה היה? סלימאן: הכנסתי לה מכות סטירות.
נחמני : איפה באיזה מקום בדיוק?
סלימאן: באמצע הנסיעה.
נחמני : באמצע הנסיעה על הכביש או בדרך פה?
סלימאן: פה על הכביש.
--- סוף עמוד  294 ---
נחמני : למה הכנסת לה מכות?
סלימאן: כי פחדתי, הייתי בהלם עד שאני עשיתי אני עליתי על הכביש אז לא יכולתי לשלוט את עצמי זאת אומרת אבדתי הכרה.
נחמני : למה, מה קרה? למה בדיוק איבדת את ההכרה אבל מה קרה לה התחלת, אמרת התחלת לא לשלוט על עצמך.
סלימאן: ... אבל מה איבדתי הכרה לא יודע איך."
(ת/10 עמ' 42-41)
הנאשם מוסר שנתן לבחורה סטירות ובוקסים אבל לא חזקות והבחורה הגנה על עצמה לא בצורה חזקה ובכתה (ראה ת/10 עמ' 44-45).
כך הנאשם מסביר את פחדיו, שהיוו את הגורם למעשיו:
"נחמני : לא אמרה לך להוריד אותה? ... מה בדיוק פחדת למה למה הכית אותה?
סלימאן: פחדתי...
נחמני : ממה?
סלימאן: מהכל. מאנשים מפרסומת, ממשטרה מהכל.
(ת/10 עמ' 46-45).
ברור שבשלב השחזור הנאשם פוחד מאנשים ופרסומת. קשה לקבל שבאותו שלב הוא חשב על הדברים האלה. ייתכן ויש בכך להצביע על הבילבול הרגשי הפנימי בין ההווה ובין העבר.
בהמשך יש תיאור של דרך ההמתה בנסיעה מהחורשה לאתר דודאים:
"סלימאן: סתמתי לה את הפה ...
סלימאן: אין לה הנשמה, אין לה שום דבר.
נחמני : כל הדרך אתה מחזיק אותה?
סלימאן: מחזיק, מנתק, מחזיק מנתק.
(ת/10 עמ' 47) זאת תוך הדגמה על הבובה. בהמשך נחמני מנסה להבין את מעשי הנאשם, לדידי בשל חוסר ההגיון הפנימי של הדברים וזאת בין היתר גם עקב הטענה של ביצוע המעשה בשעת נהיגה:
"נחמני : ואתה עם מה אתה חנקת אותה?
סלימאן: לא אני רק סתמתי לה את הפה. נחמני : סתמת לה את הפה עם איזה יד?
סלימאן: עם יד ימין.
--- סוף עמוד  295 ---
נחמני : יד ימין, תראה לי עוד פעם תדגים בדיוק איך עשית?
סלימאן: ככה.
נחמני : ככה כל הזמן ועם מה נהגת? אתה נוהג וחונק אותה?
סלימאן: סוגר לה את הפה לא חניקה.
נחמני : את עצרת במהלך הנסיעה?
סלימאן: במזבלה."
(ת/10 עמ' 48-49). הנאשם מתאר את כניסתם לשער אתר דודאים:
"נחמני : במצב זה כמו שהיא יושבת? מי פתח לך את השער?
סלימאן: הה, אני."
(ת/10 עמ' 51). הנאשם נשאל לגבי המצאותו של שחדה ומעיד:
"סלימאן: השומר בבודקה שלי.
נחמני : אתה ראית אותו?
סלימאן: אין לו מה לצאת, אין לו מקום אחר.
נחמני : אתה לא פחדת שהשומר יראה אותך עם הבחורה?
סלימאן: אם היה רואה אותי יותר טוב."
(ת/10 עמ' 51-52). כפי שראינו בעבר, תגובות של הנאשם לשאלות בנושא שחדה מעורפלות ונודף מהן ריח של ניסיון התחמקות.
הנאשם אינו מוכן לרדת ולהדגים את מה שעשה. הסיבה לכך בוודאי שקשה לו, אבל מדוע? האם מפני שהוא לא יכול לחזור על מעשה שעשה, או האם מפני שלא יכול לחזור על מעשה שלא עשה, עקב התחזקותו לאחר הפסקה בחקירה ושיחותיו עם עורך דינו?
בהמשך הנאשם מתאר כיצד הניח את המנוחה:
"סלימאן: כן, תפסתי אותה ככה, ככה לא הרגשתי במשקל שלה, אתה מבין ולקחתי אותה איפה הזבל איפה אנחנו עובדים עכשיו, ושמתי אותה.
נחמני : ממש על הזבל למעלה.
נחמני : השכבה השנייה?
סלימאן: כן, והתחילו לשפוך שמה, אז לא נזכרתי בכל זה ...
סלימאן: היו כמה ניירות כיסיתי אותה.
נחמני : מאיפה לקחת את הניירות?
--- סוף עמוד  296 ---
סלימאן: משם מהזה, מהזבל."
(ת/10 עמ' 56-55).
85.   בהמשך הנאשם מתאר את התנהגותו לאחר שיצא את האתר, הגיע הביתה וחזר לעבודה.
הנאשם מתאר את שיחותיו עם עובד האתר כאשר חזר וזה הסברו לשאלה מדוע שחדה לא היה בשער:
"סלימאן: ... אולי הוא מזיין אולי הוא יושן סתם ככה בצחוק ...
(ת/10 עמ' 60). הנאשם מתאר את עבודתו באותו ערב ומידת השפעתו על הנעשה:
"נחמני : כן, ומה שפכו את הזבל, כן אתה אמרת להם איפה לזרוק את הזבל? סלימאן: לא, אני לא מצליח לתפוס אותה."
(ת/10 עמ' 64). לשאלת החוקר האם הוא פגע בבחורה כאשר המשיך לעבוד באותו ערב:
"נחמני : אתה פגעת בה גם כן?
סלימאן: אני לא יודע, אני חושב לא אני חושב לא אני חושב לא, אני לא עולה על הזבל... סלימאן: בדיוק."
(ת/10 עמ' 69). הנאשם נשאל לגיל הבחורה, שכזכור היתה אז בת כ- "16 שנים:
"נחמני : אתה יכול להגיד בערך בת כמה הבחורה הזאת שהיתה איתך? סלימאן: אני לא יודע באמת, אולי 40 ,30 לא יודע בדיוק."
(ת/10 עמ' 72). הנאשם אומר לנחמני שהוא אינו מוכן לצאת ולהראות איך הרים את הבחורה מהכיסא וזרק אותה:
"סלימאן: קשה לי, קשה לי.
נחמני : למה קשה לך?
סלימאן: קשה לי עוד פעם להסביר, לא יכול לא יכול."
(ת/10 עמ' 73). הנאשם חוזר על גרסתו שהבחורה אמרה לו שהיא בדרך לבאר שבע להוריה.
נחמני חוזר למיקום הבחורה כאשר נכנס לאתר:
"נחמני : כשאתה נכנסת לאתר עם הגופה אתה אומר שהיא היתה בכסא שלידך?
סלימאן: כן, כן.
נחמני : אתה לא פחדת שהשומר יפתח את השער ויראה אותכם?
סלימאן: אם היה פותח את השער ורואה אותי יכול להיות הייתי מסביר לו אחרת.
נחמני : יכול להיות שהיא לא היתה בדיוק במושב שלידך,
--- סוף עמוד  297 ---
יכול להיות ששמת אותה מאחורה, או בארגז?
סלימאן: איך שהבובה עכשיו יושבת היא."
(ת/10 עמ' 76).
שוב נחמני בודק את הגרסה תוך ניסיון להתמודד עם אי סבירותה:
"נחמני : אבל אדם מת יושב ככה?
סלימאן: היא לא, אם היא חגורה אז היא לא זז אפילו אם הוא מת הוא לא יזוז."
(ת/10 עמ' 77). כמובן הסבר זה, הינו במצב הטוב הסבר חלקי כי חגורת הבטיחות אינה חוגרת את כל הגוף.
הנאשם מתאר את התנגדות הבחורה במהלך הנסיעה:
"נחמני : לא, תגיד לי במהלך הנסיעה שלך בזמן שאתה סתמת לה את הפה היא תקפה אותך, פגעה בך, עשתה לך משהו?
סלימאן: רק דחפה את היד.
נחמני : דחפה את היד מתי?
סלימאן: כל רגע שאני לוחץ אז היא דוחפת את היד.
נחמני : היא פצעה אותך באיזה מקום, היא קיללה אותך,
היא העליבה אותך?
סלימאן: לא, שום דבר, לא, לא."
(ת/10 עמ' 80-79). הנאשם נשאל אם הוא רוצה למסור משהו בסיום השחזור:
"סלימאן: מה שקרה, מה שקרה את האמת, את האמת, זה לא מתאים לי וזה לא מתאים למדינה. נחמני : תרים אתה קול שלך קצת.
סלימאן: לא מתאים לי ולא מתאים למדינה. ולא מתאים להורים, ולא מתאים לכל העולם, לא מתאים וזה קרה כבר זה קרה כבר מה אני יעשה קרה תעשו מה אתם רוצים, מה שאתם רוצים אני מרים ידיים."
(ת/10 עמ' 81). בקטע זה הנאשם נותן רושם שהוא על במה תחת זרקור. יש בכך כדי לעורר שאלות באשר למניעיו ושיקוליו.
בהמשך, הנאשם מאשר את המקום בו הצביע על הגופה וכן מפגין שוב את רצונו לא לשתף פעולה עם חוקריו באופן מלא ולהמנע מיציאה למקום פעם נוספת:
נחמני : אין לנו מה לעשות אנחנו מבקשים לנסות ולעזור לנו למצוא את המקום שבו השלכת את גופתה של הנערה אתה מוכן להראות לנו?
סלימאן: אני לא מוכן, אני לא מוכן לחזור אותו למקום, עכשיו אני לא מוכן לא מוכן."
--- סוף עמוד  298 ---
(ת/10 עמ' 81). נחמני : כלומר זה בטוח שהיא נמצאת שמה?
סלימאן: כן, כן."
(ת/10 עמ' 83-82). הנאשם מתייחס להשתתפותו בחקירה בצורה זו:
נחמני : כלומר מה שאתה כרגע זה נגד רצונך משהו?
סלימאן: לא זה מרצוני, אם לא היה מרצוני לא הייתי יוצא, מהרצון שלי, מהלב. אז בגלל ככה זה כואב לי, עכשיו זה כואב לי אני יושב על הכסא זה כואב לי, לא סתם יעני מדבר איתך אבל זה מרמס אותי ממש כואב לי. כואב לי כשאני מדבר וחוזר שוב פעם, שוב פעם וחקירות ושוב פעם אם אני ימות יותר טוב פחות בעיות, אני יודע את העצמי אני נח והיא נחה."
(ת/10 עמ' 85). יש ביטוי של תסכול עמוק, של רצון להתאבד. אין בי ספק שהנאשם אינו עושה הצגה, ואת התסכול העמוק ניתן לראות בצפייה בקלטת. יחד עם זאת, חוזרת השאלה ממה נובע התסכול. על אף מילותיו האחרונות של הנאשם, הקטע באופן כללי יכול להצביע על אדם השרוי בדיכאון בשל תהליך החקירה עצמו. התסכול של גורלו שעליו להתשתתף שוב בחקירות וזה יכול להתאים בין אם הנאשם עבר את העבירה ובין אם לא עבר את העבירה והוא חושב שעליו להמשיך להודות בדבר שלא עשה.
אפשרות אחרונה זו מקבלת חיזוק ובסיס בעמדת הפסיכיאטר ד"ר לוי שנדון בו בהמשך.
הבא נבדוק את הדבר בשלב הזה, מתוך תוכן העדות, אם הנאשם נמצא ברגע של שבירה רגשית בשל ביצוע העבירה, בניגוד לאפשרות האחרת שהצעתי, תמוהות תשובותיו בקטע הבא שמקומו בשחזור הינו מייד לאחר הקטע הקודם:
"נחמני : תגיד לי את התמונה שלה אתה ראית?
סלימאן: אני לא יודע.
נחמני : שאלתי את התמונה אתה ראית?
סלימאן: אני ראיתי כן.
נחמני : ראית את התמונה משטרה התמונה במשטרה, הבחורה בתמונה במשטרה זה אותה בחורה אתה לקחת איתך באותו לילה?
סלימאן: לא שמתי לב, לא שמתי לב.
נחמני : היא דומה לה לפחות?
סלימאן: בערך דומה לה.
נחמני : בערך?
סלימאן: כן.
נחמני : דומה לה?
סלימאן: כן.
--- סוף עמוד  299 ---
נחמני : אותו גיל כפי שהיא נראית בתמונה?
סלימאן: בערך, בערך כן.
נחמני : אתה יכול להסביר לי למה אתה לא זוכר אם זאת היא בדיוק או לא?
סלימאן: לא זוכר.
נחמני : אבל מה הסיבה בדיוק למה אתה לא זוכר?
סלימאן: אין לי זיכרון, אין לי זיכרון."
(ת/10 עמ' 87-86). החוקר שואל בעניני זיהוי שאלות ברורות ואפילו מדריכות שלגביהן ניתן לצפות שהנחקר יתן תשובות ברורות. במקום זאת אין נכונות מצידו להתחייב האם הבחורה אותה מתאר הנאשם היא הנערה חנית קיקוס שנעלמה.
נוכח החשיבות שהתביעה נותנת לעדותו של שחדה, ראוי לציין את הגרסה האחרונה של הנאשם לגביו, בשלב שהוא מודה בחקירה:
"סלימאן: הוא ראה אותי אבל לא שטפתי את האוטו. לא שטפתי.
נחמני : קודם אמרת שלא ראית את השומר?
סלימאן: את השומר היה בזה. באיזה שעה זאת אומרת?
נחמני : כשנכנסת עם האוטו שלך עם הבחורה.
סלימאן: עם הבחורה אני אמרתי לך אני פתחתי את השער.
נחמני : ואיפוא היה השומר?
סלימאן: השומר לא יודע היה בבוטקה או ברחבה של השטיפה.
נחמני : כלומר יכול להיות שהוא ראה אותך ואתה לא ראית אותו?
סלימאן: יכול להיות הוא ראה אותי מרחוק ואני לא ראיתי אותו. יכול להיות."
(ת/10 עמ' 90). הנאשם נשאל אם יש לו דבר להוסיף לאחר שראה את הסרט:
"סלימאן: לא יודע מה אני רוצה להגיד. מה אני יגיד. מה אני יגיד לך אחרי כל הסרט הזה, אני יגיד אני מצטער, משהו.
נחמני : לא יודע? אם אתה חושב שצריך להגיד את זה תאמר מה שנראה לך שאתה רוצה להגיד תאמר אותו.
סלימאן: אני מרגיש שהוא כואב לי כל הדבר הזה כל המעשה שעשיתי זה כואב לי ואני אומר למדינה ולמשטרה ולעורך דיני
--- סוף עמוד  300 ---
ולכל העולם, אני מצטער וזה כבר קרה אם רוצים לעזור לי בבקשה, לא רוצים אלוקים גדול, זהו."
(ת/10 עמ' 92). נחמני כחוקר מנוסה מרגיש שזה הרגע לברר נקודה בעיתית:
"נחמני : סולימאן אתה אמרת לנו מקודם שהבחורה שבתמונה, שראית בתמונה במשטרה היא דומה לבחורה שהיתה בתוך הרכב אתה יכול רק להגיד לי מה הסיבה שבגללה אתה לא יכול להגיד לי שזו הבחורה בודאות, מה גורם לך על בטוח?
סלימאן: הלוואי אם הייתי יודע הייתי אומר לך.
נחמני : כן אבל מה הסיבה? למה אתה לא יכול להגיד לי?
בגלל מה? סלימאן: זאת אומרת לא זהתי אותה טוב.
נחמני : בגלל מה מה קרה שאתה לא יכולת לזהות?
סלימאן: לא זהתי אותה לא יודע."
(ת/10 עמ' 93). האלמנט של הזיהוי חשוב בכל תיק פלילי. בוודאי בתיק זה שאנו שומעים על תיאור המקרה מפי הנאשם מחוץ לכתלי בית המשפט, כאשר אין לנו כל עדות מאדם אחר לגביה לאחר שהיא נפרדה מחבריה בצומת אופקים. הניסיון של הנאשם להסביר את אי יכולתו לזהות, הופך למצב כמעט פתאטי.
"סלימאן: לא זהתי אותה לא יודע.
נחמני : היה חושך, היה אור מה קרה?
סלימאן: היה חושך, לא חושך ממש ממש.
נחמני : בגלל זה אתה לא יכול לזהות אותה?
סלימאן: לא, הייתי מזהה הייתי אומר לך ככה. ככה הצורה שלה או הבחורה מה שהיתה אתמול גם.
נחמני : אבל לפני האירוע הזה מה שקרה באותו לילה אתה ראית את הבחורה איזה פעם?
סלימאן: לא."
(ת/10 עמ' 94). "סלימאן: העיניים לא איך שעכשיו אני זאת אומרת באור הייתי זאת אומרת מסטול. נחמני : בגלל שהית מסטול גם יכולת לראות זה הסיבה?
סלימאן: לא, לא לא זהתי אותה."
(ת/10 עמ' 95). זוהי הודאתו האחרונה של הנאשם. אין זה ברור מדוע הנאשם מפסיק למסור גרסה בשלב הזה. בהקשר זה אין משקל לדו"ח זכרון דברים של רס"מ דידי נ/46 ממנו ייתכן וניתן רק להצביע על חולשתו של הנאשם לעמוד בפני המשטרה. בכל מקרה אין באימרה זו כל הודאה ויש בה בקשה שהמשטרה תעזוב אותו. באשר להודאתו האחרונה של הנאשם בשחזור, העליתי את האפשרות שמחד הנאשם עייף מהחקירה ומצד שני הוא מתחזק במהלך חקירה זו בהתאם להסבר האמור ואינו מוכן בקלות לשחק את התפקיד הנאשם המודה. הארכתי בציטוטים
--- סוף עמוד  301 ---
מהשחזור האחרון כי נראה לי שזוהי הודאה חשובה בשל היותה ההודאה האחרונה ובשל הרגש שמראה הנאשם במהלכו. אף פה יש לבדוק האם בהכרח אמת ברגש מחייבת כי קיים אמת בהסבר. אבדוק את העניין בהמשך על פי המבחן האמצעי בסיוע עדותו של ד"ר לוי. אולם בכל מקרה אם נתייחס לתוכן העדות, דהיינו המבחן הפנימי בצורה הבסיסית והפשוטה ביותר, נגיע למסקנה כי הודאה זו בעיתית גם בשל מה שיש בה וגם בשל מה שאין בה.
86.   מבחן פנימי וחיצוני:
ניתן לראות בהודאות הנאשם מעין דגם חוזר. שכן, הנקודות העיקריות חוזרות על עצמן במהלך ההודאות. ניתן לחלק את האירוע לארבעה חלקים. כל אחד מהם מעורר תהיות וסימני שאלה. הודאותיו בכל ארבעה החלקים לוקות בחסר ואינן עומדות במבחן הפנימי "מה" - תוכן העדות.
השלבים הינם:
א.    המפגש.
ב.    האינוס.
ג.     הרצח.
ד.    הגופה.
87.   המפגש:
זהו השלב הראשון בו הבחורה עולה על הרכב. הסנגור טוען כי עצם הסכמת הבחורה לעלות על הרכב תמוהה בשל מראה הנאשם, והיותו גבר בדואי בן 40 שחום עור. בעניין זה אני מסכים עם התובע כי אין לשלול על הסף אפשרות זו. ראשית, מעדויות חברי הנערה עולה כי היא הייתה לפעמים עולה על טרמפים כאשר היתה לחוצה בזמן. שנית, על פי חומר הראיות הנאשם נהג ברכב עם לוחיות זיהוי ישראליות.
עם זאת יש לבדוק את הגיון הדברים. מעדויות חברי הנערה אנו למדים שהיתה רגישות מסוימת לנושא הטרמפים. על פי עדויותיהם, הנערה עלתה לרכב, אם עלתה לרכב, בשעה 20:15 ,20:00 בחודש יוני. זאת בכדי להגיע לבאר-שבע מאזור אופקים ועל כן היא בוודאי ידעה כי עד שתגיע ליעדה אור היום יכבה. לפי גרסת הנאשם הוא שאל את הבחורה בעלותה לרכבו, "מה יצא לי מזה?" הנערה בוודאי הבינה שאין זו דרישה לכסף אלא תשלום מסוג אחר. האם במצב זה סביר שהנערה היתה אומרת בעלותה לרכב במתן התשובה לשאלה האמורה: "אולי, או נראה?" והנה יש תיאור חוזר של שיחת הנאשם לפיה שואל הוא אם יצא מזה משהו? והיא עונה "אולי", וכאשר הנאשם שואל לאן: הנערה אומרת לבאר שבע במטרה לבקר את הוריה. ממה שידוע לנו הנערה היתה בכיתה מתאימה לגילה ובעלת אינטיליגנציה סבירה אם לא יותר. התשובה שהייתי מצפה מהנערה בין אם זו תשובה נכונה ובין תשובה זו לא נכונה, שתאמר שהיא נוסעת לראות את החבר שלה או לפחות שתאמר שיש לה חבר. והנה בנוסף לכך שזה דבר טוב לומר הוא גם דבר אמת, שכן על פי הראיות הנערה אכן היתה בדרכה ליום הולדת של החבר שלה. ומה מספר לנו הנאשם בעניין זה, שהיא אמרה, אני בדרך להורי, מה הסיבה אם כן שהנערה תשקר ותמסור תשובה שפחות טובה מהאמת. למה שהנאשם ישקר בדבר זה. האם אותה נערה, שהתביעה טוענת שהיא אוהבת חיים ועל כן אין סיכוי של מעשה התאבדות, תתנהג בדרגה זו של פזיזות בעלותה על הרכב. האם אין זה הגיוני יותר כי אם הנאשם ממציא את הסיפור ומוסר דברי שקר הוא יבחר למסור שהנערה היתה בדרך להוריה, כי מבחינת ניסיון החיים שלו הוא הורה לילדים הוא עצמו עבר מזמן את השלב של יחסים בין חבר וחברה.
נותרה אפשרות אחת להסביר איך בכל זאת גרסת הנאשם אמת היא, והיא שהנערה שיקרה לנאשם בכדי לתת לו להאמין שהוא יקבל משהו עבור הסכמתו לקחת אותה לבאר שבע. לי נראה שאפשרות כזו דחוקה ואין לבנות על כך שהנערה היתה לוקחת על עצמה סיכון כזה, שהרי בעצם כניסתה לרכב היא מאבדת שליטה במצב. אבל אם כך הוא הדבר, יש השלכה לגבי התנהגות
--- סוף עמוד  302 ---
הנערה כאשר מגלה היא בהמשך שאין היא יכולה להשתלט על הנאשם. במצב המתואר, לא נראה לי שהנערה היתה מייד משלימה עם המצב שנוצר עקב התנהגותה, אלא היתה נאבקת נגדו. אם חשבה היא שביכולתה לשלוט בנאשם, בעלותה לרכב, בעוד אומרת, "אולי", כאשר ראתה שייתכן והדברים אינם כך, הייתי מצפה לניסיון מצידה לשנות או לכוון את הדברים בכיוון אחר. ברם, הנאשם אינו מתאר כל ניסיון כזה מצד הנערה. כפי שאתייחס בהמשך הוא אינו מתאר מאבק אלא המשך הסכמתה של הנערה.
88.   הנאשם אינו מתאר את הנערה והסיבה לכך אינה ברורה. הוא לא יכול לזהות תמונתה או פרטים לגבי פניה. הוא אינו יכול לתאר את בגדיה. הוא אפילו לא יכול לתאר אם לבשה מכנסיים או שמלה. התיאור משתנה:
רזה לעומת שמנמונת, גינג'ית לעומת שיער שחור. התיאור הכללי המופיע לרוב, רזה, יפה, גוף בסדר, שדיים קטנות אבל לא קטנות ממש, מתאים לחתך רחב מאוד באוכלוסיה בגילה של הנערה. אף הנאשם השיב פעם שהיא בת 30 או 40 שנה.
89.   האינוס:
לדברי הנאשם הוא נכנס לחורשה מבלי לשוחח הרבה עם הנערה. הקושי בשלב האינוס מתחיל בתיאור המעשה המיני. ברוב ההודאות, אם לא בכולן, יש תיאור של שלבים בהם אחרי שהבחורה מתנגדת בצורה רפה, למשל: "תוריד את היד", היא מסכימה למגע המיני. האם זה הגיוני או סביר, שבחורה תיכוניסטית מאופקים בת "16 עולה לטרמפ בשעות הלילה עם בחור בדואי זר בן 40 בכדי להגיע ליום הולדת של החבר שלה, תסכים למגע מיני? לפי הגרסה החוזרת של הנאשם הוא מסוגל לשכנע אותה להתחיל "פה ושם", כלשונו. היות וכך, היכן התנגדות הנערה?
נכון שישנם מצבים בהם הנתקפת במעשה מין פוחדת להגיב, אבל זה כאשר הגבר מקרין התנהגות בריונית, מתנהג באלימות או באיום באלימות כגון שהוא אוחז בסכין. במקרה זה אין לנו כל סימנים כאלה. למה הבחורה לא ניסתה לפחות באופן מילולי לשכנע את הנאשם להפסיק? לפי התיאור של הנאשם היא זו אשר עודדה אותו ונתנה לו תקוות שווא. בראותה להיכן המצב יכול להגיע, מדוע היא לא ניסתה לשכנע אותו להפסיק. מעניין בהקשר זה, שאפילו הנאשם בתשובה לשאלות החוקר אמר: "שאם היא היתה אומרת שיש לה וסת הייתי מפסיק". ניתן היה לאיים בתלונה בטענה שאביה שוטר, שהיא נשואה או שיש לה חבר, אבל הנאשם אינו מספר על כל ניסיון כזה. האם הגיוני הוא שאותה נערה, בעלת דמיון, כפי שניתן ללמוד מעיון ביומנה, פתאום ריקה מרעיונות ויוזמות?
הפאסיביות של הנערה מטרידה. אין לצפות שהיא תקפוץ מהרכב הנוסע, אבל הנאשם יצא מתוך הרכב בחורשה בחושך והיא מחכה עד שהוא יגיע לצד השני של הרכב אל המקום בו היא ישובה.
התיאור של הנאשם כולל שהבחורה הורידה בעצמה את בגדיה לפני קיום יחסי המין והתלבשה לאחר מכן. האם אין בכך כדי לחזק טענת הסנגור שזה יותר תיאור יחסים בין גבר לזונה אם כי בלי כסף ובלי הסכמה, מתיאור של אינוס אכזרי שהסתיים ברצח? האם אין בכך להצביע על נאשם שממציא סיפור על פי נסיונו הוא, קרי פגישות עם זונות ולא מעשה אינוס של נערה.
90.   הרצח:
דרך ההמתה אינה ברורה ואף אינה משכנעת. בעדות מסויימת יש תיאור על כך שהבחורה זזה אחרי שהנאשם הניחה באתר, ובעדויות אחרות הוא מתאר שהיא מתה. לדברי הנאשם הוא חונק אותה ביד אחת ואוחז בהגה בידו השניה תוך נסיעה במהירות של 80 קמ"ש. הסיפור כה מפוקפק שהיה ויכוח בין שני פתולגים מכובדים שבהסכמת הצדדים לא נחקרו בבית המשפט בשאלה האם ניתן להמית בדרך זו? ואפילו וניתן האם זה סביר? ואפילו וניתן האם זה הגיוני? אגב, לאור תיאור הנאשם בהודאות מסויימות, את עובדות התנהגותו במהלך הנסיעה, אין זה עולה שהנערה היתה כה פאסיבית ברכב וחסרת הכרה. יש בכך לחזק במידת מה את חוות דעתו של הפתולוג מטעם הסנגור כי הסבירות לדרך המתה כזו הינה נמוכה.
--- סוף עמוד  303 ---
בעיה נוספת היא ההחלטה להמית. מתי ולמה החליט הנאשם להתנהג כך.
לפי תיאורו, הוא התנהג באלימות זמן לא קצר, כאשר ברור גם לו שתוצאות מעשיו, חסימת דרכי הנשימה, יגרמו למוות הבחורה. הניסיון מלמד שרוב מקרי האינוס אפילו בין זרים, אינם מסתיימים ברצח. ואם נטען כי לפעמים זה אכן מסתיים כך, יש לשאול מה גרם לנאשם להתנהג באלימות כזו במקרה זה. הסברו שהוא פחד פתאום אינו משכנע. הרי הוא היה שיכור לטענתו והבחורה לא התנגדה ולא איימה, ואף הסכימה לחלק מן המגע המיני. הסביר הוא, כי במצב זה, הנאשם יחליט מייד עם סיום מעשה האינוס להורגה? אם כבר להורגה, למה לא להורגה בתוך החורשה. מה עניין לו לעשות זאת תוך נסיעה בלילה על כביש בין עירוני בשעה 21:30 בלילה.
91.   הגופה:
הנאשם במהלך הודאותיו מסר מספר מקומות שונים שלטענתו הוא המקום בו זרק את הגופה. המקומות הינם: בבאר, ליד הגשרון ובאתר דודאים.
מסירת מספר מקומות בעניין חשוב זה פוגע במשקל ההודאות. האמור מודגש ביתר שאת, בשל העובדה שבסופו של דבר הגופה לא נמצאה באף אחד מהמקומות שהוזכרו.
גרסתו האחרונה של הנאשם שהוא זרק את הבחורה באתר דודאים לוקה בפגמים בסתירות פנימיות. ראשית, התיאור שהוא נכנס לאתר כאשר הבחורה המתה יושבת לידו (כמו הבובה בשחזור האחרון) נוגדת את כללי הביולוגיה והפיסיקה. הדרך רצופה פיתולים ובנסיעה במהירות של 80 קמ"ש ובעצירות אפילו חלקיות של הרכב, הגופה היתה אמורה לנטות קדימה, זאת כאשר אין אדם חי או לחילופין עם הכרה מלאה שיכול לשלוט על הרפלקסים. עניין מהותי יותר היינו, שלא ברור מהגרסאות השונות של הנאשם מתי הבחורה נפטרה. האם לפני או אחרי שהנאשם הניח אותה באשפה. יש אימרות של הנאשם מהן משתמע שהיא היתה עודנה בחיים ואף זזה באותו שלב כאשר הנאשם הניח את הגופה. ברם, כל אלה מתגמדים לעומת העובדה שהגופה לא נמצאה בכלל, כבעיה מרכזית כוללת, וכן שהגופה לא נמצאה על אף תיאורו של הנאשם באשר למקום המצאותה באתר, כאשר המקום הינו אתר שהנאשם מכיר היטב בהיותו עובד שם וזאת כאשר הוא מצביע על מיקום ספציפי. לנושאים אלה אדרש בהמשך.
מסקנתי הינה, שיש פגם במשקל הודאות הנאשם בכל אחד משלביה. ניתן לנסות ולהסביר את החסר בשתי דרכים, א. תורת השלבים, ב. פיצול העדות. אבהיר עתה את דעתי שניסיון כזה לא יעלה יפה בתיק זה.
92.   תורת השלבים:
לפי דוקטרינה זו, נאשם גם אם הוא בוחר להודות לא יודה בבת אחת.
תחילה יכפור, יסתיר פרטים ולאט לאט יגלה עדותו. הניסיון המשפטי תואם גישה זו. ברם, על מנת להעזר בהסבר זה יש לבדוק את ההודאות, לבחון אם התפתחותם תואמת ההתפחות הצפוייה לפי תורת השלבים. לדעתי, הודאות הנאשם אינן מתאימות להסבר זה. הכפירה, החזרה מהכפירה, והחזרה מההודאה, והחזרה להודאה בפני המדובב למשל, חדות מידי. בניתוח העדויות ניסתי להראות שהנאשם מקבל הצעות מהחוקרים בשלב שהוא מודה. יותר משהוא מסתיר הוא מוסיף אחרי קבלת הצעות.
הבעייתי מכל הינו, שגם בהודאה האחרונה לאחר שכבר הודה באינוס וברצח, הוא אינו מוסר תיאור הבגדים, שמלה או מכנסיים וכן אפילו אינו מתאר את הבחורה ואינו מזהה אותה כנערה חנית קיקוס. בשחזור הוא מתאר את האונס בחלקו בהסכמה ובחלקו בהעדר התנגדות.
בסיכומיו התובע מתייחס לפסק דין קוזלי (ד"נ 3081/91, פ"ד מ"ה 459 4):
--- סוף עמוד  304 ---
"כי ניסיון החיים והניסיון השיפוטי מלמדים, שגם השקרן כולל בדבריו קטעי אמת, וכי גם דובר שעיקרי דבריו אמת מתבל דבריו לפעמים באמירה שאינה אמת, ועל בית המשפט לנסות ולהפריד בין אלו לאלו. הסינון וההפרדה בין חלקים אלה הם מן המלאכות המקובלות על בית המשפט. ניתן להוסיף כאן, כי סתירה בגרסאות השונות על הנאשם המתארות את ביצוע העבירה והנבחנות על ציר הזמן, היא תופעה מוכרת במקרה של הודאה בשלבים. הווי אומר, קורה שחשוד או נאשם מתחילים תגובתם לחוקרים בהכחשה כללית, מודים לאחר מכן רק במקצת, תוך שהם מבקשים להרחיק עצמם מעיקרו של המעשה האסור, ורק במהלך החקירה, כאשר מוצגות לפניהם סתירות בדבריהם ובדברי נחקרים אחרים או ממצאים אובייקטיביים, קורה שגרסתם הראשונית נפרמת וכי נפרסת, לפעמים אט-אט תמונה רחבה ומלאה יותר."
93.   אך במה דברים אמורים? לדעתי יש לדרוש שני תנאים:
(1)    התפתחות השלבים בנויה על הגיון פנימי.
(2)    השלבים של ההודאה אינם נתקעים או נעצרים באמצע הדרך, אלא מגיעים לסופה - בה יהא תיאום בין ההודאה האחרונה וממצאי בית המשפט.
תורת השלבים הינה היתר לקבל כאמינה הודאת נאשם שניתנה בשלבים אבל אין היא הוראה לעשות כן. שהרי :
"...לו היה עצם קיומה של סתירה באמרות בגדר מניעה כללית להסתמכות על הודאה, רי לא ניתן היה להסתמך אלא על הודאתו של מי שהתוודה על אתר, מיד עם פתיחת החקירה, ולעולם לא ניתן היה להישען על אימרתו של מי שהכחיש תחילה בצורה כלשהי את עבירתו, אולם, כמבואר לעיל, לא אלו אמות המידה לפיהם מחליט בית המשפט במשקלה של הודאה."
(ראה פסק דין קוזלי האמור עמ' 459). יש לבדוק איפוא במקרה זה, בין היתר שני המבחנים שהזכרתי לעיל, ההגיון הפנימי של ההודאה בשלבים והאם ההודאה הגיעה לסופה.
94.                                                                                                                                     לדעתי אין הגיון פנימי בקבלת תורת השלבים כדרך התמודדות והסבר לכל הסתירות בהודאות השונות שמסר הנאשם על פי התפתחותן. למשל, לו הנאשם היה מודה בכל העובדות, מוסר פרטים מלאים על המפגש, האונס והרצח, ומשקר באשר למקום המצאות הגופה ורק בעדות מאוחרת יותר מוסר את המקום המדוייק, ניתן היה לטעון, על פי תורת השלבים שלקח זמן לנאשם להגיע למסירת אותו פרט. אלא מאי, אף בשלבים האחרונים הנאשם מוסר לדעתי, גרסה חלקית בכל הקשור לנערה. אף דברים יותר ניטרליים כגון תיאור הבחורה והביגוד שלבשה. מי באמת הוריד את בגדיה והלביש אותה לפני ואחרי האינוס.
התובע טוען שהתנהגות הנאשם סבירה מבחינתו כי אין לנאשם ניסיון עם בחורות יהודיות ואינו יודע איך הן אמורות להתנהג. דא עקא, המשפט הזה, כפי התובע עצמו אמר, הינו סיפור של שני אנשים הנאשם והנערה, היכן התיאור שלה, היכן ההתפחות ההודאה לגבי פרטים הקשורים אליה. האם התנהגותה היא כפי שהנאשם מוסר ואין לנו מקור עדות אחר, הינה סבירה?
אם בהודאתו האחרונה של הנאשם ואפילו כבר בהודאות הראשוניות, הנאשם מסר שרצח את הבחורה, ותיאור אלימות נגדה, מה הסיבה שימסור אפילו בעדותו האחרונה שנהג ביד
--- סוף עמוד  305 ---
אחת וחנק ביד השנייה. גרסה זו לדעתי אינה סבירה, אף אם היא אפשרית בהתאם לעדות הפתולוג. יש הגיון פנימי בהתפתחות החקירה אם הנאשם עיקבי בכל שלב של הסיפור.
אם המשטרה אינה חוקרת נקודה מסויימת ניתן לטעון שלא הנאשם חייב לעוררה או לתקנה אם הוא מסר גרסה חלקית בעבר. אבל פה המשטרה חזרה על רוב השאלות כמעט בכל הזדמנות, ואם הנאשם כבר מודה בביצוע העבירה ומתאר התנהגות אלימה מצידו, למה הוא אינו מוסר פרטים שהם שוליים ופחות מפלילים, כגון תיאור הנערה ועל מה שוחחו, איך התנהגה, וכן אי יכולותו לזהות אותה לעומת תמונתה שכבר ראה.
ראה הנפסק בעניין אחר:
"תהליך בדיקת הראיות אינו אקט אוטומטי של מיון על פי סיווג כללי של הראיה, אלא בחינה מושכלת של תוכן הדברים."
(ע"פ 403/89 עבודל חי ואח' נ' מ"י, פ"ד מ"ו (611 (4). לדעתי התפתחות ההודאות על פי תוכנן, על הסתירות שביניהן, ועל החסר שבהן, אינו ניתן להסבר על פי תורת השלבים. וזאת לאחר בדיקת המבחן הפנימי של ההודאות. אין פרופורציה בין פרטים שנמסרו ובין פרטים שלא נמסרו מבחינת חשיבות הדברים. בעייה נוספת הינה, שעל פי שיטתנו מופיעים בהודאה פרטים שאינם אלא אישור הצעות המשטרה.
לדוגמא: כאשר הנאשם נשאל על ידי המדובב בתחילת החקירה האם הבחורה בת 17 או 18 הוא משיב שהיא בת 18, ואף על פי כן, בסיום החקירה, במסגרת השחזור השני, נשאל הנאשם לגילה של הבחורה, מבלי שהשאלה הוצגה בשיטה של המבחן האמריקאי הוא משיב בת 30 או 40.
זוהי התפתחות של מסירת האמת בכיוון ההפוך מבחינת הזמן. אם התביעה מבקשת מאיתנו לתת משקל רב להודאותיו האחרונות של הנאשם בהן הוא מעיד על האתר, ולא על הבאר כמקום המצאות הגופה, למה לו להתעקש בשאלת גילה של הבחורה. לכן, מסקנתי הינה שבמקרה זה, לא מדובר בהודאה בשלבים או בחקירה בשלבים. שאלות אלה תחריפנה כאשר בהמשך אשלב זאת עם הרכיב של אישיות הנאשם.
95.   המבחן השני שהזכרתי לעיל שעל בית המשפט להציג בפניו בעניין תורת השלבים, הינה האם הנאשם הגיע לשלב האחרון או האם נתקע בדרך.
כוונתי האם בסופו של דבר ניתן לקבוע ממצאים סופיים על סמך ההודאה האחרונה של הנאשם או מכל הודאה אחרת. לדעתי התשובה לשאלה זו הינה בשלילה. בהמשך לניתוח ההודאות לעיל, גם בהודאה האחרונה וגם בכל ההודאות האחרונות הנאשם מחסיר פרטים חשובים כגון תיאור הנערה, ואף מוסר גרסה שלדעתי בוודאי אינה נכונה, וזאת באשר לתגובת הבחורה, למידת ההסכמה, לאקט המיני ולדרך ההמתה. ניתן לקבל ההודאה האחרונה על בסיס תורת השלבים כאשר היא בניגוד להודאות הקודמות מציגה תמונה מלאה. שונה המצב, כאשר אנחנו רואים לכל היותר, אליבא דגרסת התביעה, התפתחות מסויימת בהודאות שנמסרו. בהתאם, אם ההודאה האחרונה אינה מלאה, אי אפשר להתגבר על כך בגישה שכיוון וזוהי "האחרונה בידינו" נשלים את החסר בה היות והנאשם כבר אומר שעשה את המעשה.
תורת השלבים מכירה בכך כי לפעמים לוקח זמן ודרך לעד להגיע לאמת.
ברם, אם כל עוד העד לא הגיע לסוף דרכו למסור גרסה מלאה, בית המשפט אינו רשאי להשלים את החסר על סמך עדותו של אותו עד בלבד כי הוא בכיוון הנכון מבחינת אותו צד שעותר לבית המשפט לקבל את עדותו.
לסיכום, אף אם ניתן לקבל את "תורת השלבים" כהסבר לחלק מהתפתחות החקירה מבחינה פנימית כגון גרסאות השונות באשר למקום הגופה, אין זה הסבר מקיף המתמודד עם הקשיים העולים מכל הודאות הנאשם.
--- סוף עמוד  306 ---
לפיכך אנחנו נשארים עם מסקנה שהמשקל שניתן להודאות ילווה בספקות. בכדי למנוע אי הבנה, הנני מדגיש כי האמור מתייחס למבחן הפנימי, עדיין לא התייחסתי למבחן החיצוני. לדוגמא, היכן הגופה?
עדיין נותרים בעינם הקשיים הבאים:
1.     התפתחות החקירה בתיק זה כפי שנימקתי לעיל.
2.     הגופה לא נמצאה באף אחד מן המקומות עליהם הצביע הנאשם, וזאת לאחר קבלת תורת השלבים כהסבר לסיבה שהנאשם מסר שלוש גרסאות באשר למקום המצאותה של הגופה.
96.   פיצול העדות:
לפי כלל זה ניתן לבור מתוך העדות ולקבל את חלקה כאמת ובד בבד לקבוע לגבי חלק אחר כי הוא בלתי אמין. הכלל של פיצול העדות, יש לו מן המשותף עם תורת השלבים, בכך שבשניהם בית המשפט אינו פוסל באופן אוטומטי ראיה היות וקיימת ראיה סותרת מאותו מקור. השוני הוא כי תורת השלבים מתייחסת לעדויות שונות של אותו עד או נאשם ופיצול עדות מתייחס לאותה עדות של עד או נאשם כאשר חלק של אותה עדות מתקבל וחלק אחר נדחה. במובן רחב יותר, ניתן לפצל עדות בכך שבית המשפט מתייחס לכל אימרות הנאשם כיחידה אחת. במקרה זה, ההבדל בין פיצול עדות ותורת השלבים הינו שבאחרונה דגש הבדיקה מושם על התפתחות ההודאות והסדר הכרונולוגי שלהן, ואילו בראשונה הדגש מושם על בדיקה רחבה וכללית יותר.
מתי ניתן לפצל עדות? האם ניתן לפצל את הודאת הנאשם במקרה זה?
בבואנו להשיב לשאלה זו דומני שיש להדגיש שניים אלה:
א.    עצם הצורך לפצל העדות מצביע על פגם במשקלה אף אם יש ניסיון להסביר זאת.
ב.                                                                                                                                       הקושי האמור, ממשי ביותר במקרה זה. באשר לפגם שנוצר בעצם הצורך בפיצול העדות, הפסיקה קבעה שניתן לעשות זאת כאשר תוצאה כזו משתלבת עם יתר חומר הראיות.
כדברי הנשיא שמגר:
"כך ניתן לדלות מתוך עדות דברים המתקשרים עם ראיות אחרות ומחזקים אותן, גם אם בית המשפט מחליט לדון את יתר הדברים שבעדות לשבט ולא להשעין עליהם מסקנותיו.
גישה זו גם מוצאת ביטוייה בסעיף 53 לפקודת הראיות [נוסח חדש], והתייחסנו אליה בעבר פעמים מספר, למשל בע"פ 3] 71/76] (ע.פ. עבדול חי ואח' נ' מ"י, פ"ד מ"ו (620 (4).
בע"פ 4977/92 ג'ברין נ' מדינת ישראל פ"ד מ"ז (2) עמ' 697 ישנה התייחסות לדברי כב' השופט לנדאו בע"פ 218/63:
" ישנם מקרים, בהם יוכל השופט לחלק עדות ולהתעלם מחלקים ממנה, אם קיים טעם מספיק לכך. אך בדרך כלל אין לו לשופט אלא מה שהעד אומר, ולצורך זה יש לראות את העדות כולה בשלמותה."
--- סוף עמוד  307 ---
בטרם בית המשפט יפצל עדות עליו לתת סיבה לנכונותו להשען על חלק אחד של אותה עדות, בד בבד עם קביעה שחלק אחר אינו אמין עליו.
כפי שנפסק בעניין אחר:
"היה על השופט המלומד להסביר ולנמק כיצד בחר בין חלקי הגרסה, כיצד הבחין בין הדברים שלהם האמין, לבין הקטעים אותם שלל, ומדוע העדיף לאמץ חלק מסוים מהעדות ותו לו."
(ע.א. 31/85, בדיר נ' שובלי, פ"ד מ"ג (86 (2, וראה הפסיקה המוזכרת שם).
ההסבר הזה חייב להיות מבוסס בין היתר על ההגיון ועל סמך חיזוק מראיות נוספות. דרוש חיזוק במקרה זה בכדי להרשיע, לא רק אם מדובר בהודאה של נאשם מחוץ לכתלי בית המשפט, אלא גם אם יהיה צורך לפצל אותה עדות, כפי שהסברתי, מה שדורש חיזוק נוסף. דא עקא, אם יש צורך בחיזוק למטרה זו, יקשה עלינו למוצאה כי הנאשם הינו עד הראייה היחידי בתיק.
כב' השופטת דורנר כותבת בפסק דין ג'ברין האמור:
"דברים אלו נכונים במיוחד כאשר העדות הנסתרת אינה שזורה במארג ראיות המאפשר להעריך את מהימנותה על ידי השוואתה עם ראיות אחרות, אלא היא עומדת בגפה."
(פ"ד מ"ז (697 (2). ברם, אין מארג ראיות נספות המאפשר בדיקה כאמור. הנאשם הינו העד היחידי שראה את המקרה, אם הוא ראה, הוא מוסר זאת רק מחוץ לכתלי בית המשפט.
97.                                                                                                                                     במקרה דנן אין מקום לדעתי לסמוך באופן מלא על אף אחת מעדויות הנאשם. כפי שהבהרתי, זאת בשל הקשיים שהצבעתי עליהם בחלקה הקודם של הכרעת הדין. תיאור הנאשם את המפגש, דרך האינוס, דרך ההריגה, התנהגותו הוא והתנהגותה היא, אינו משכנע באף אחת מן העדויות.
טול לדוגמא נושא של בחינת ההגיון הפנימי של ההודאה, אותו הזכרנו לפני כן. אין זה ברור מדוע הנאשם הרג את הבחורה, הוא לא מסר שאי פעם היא איימה עליו או התנגדה מילולית, מעבר לאימרות "תוריד את היד". הניסיון השיפוטי מלמד שבהרבה מקרים אישה שנאנסה לא נהרגה על ידי האנס. זאת אפילו בתיקים בהם האישה איננה מכירה את האנס קודם. הוא אומר שהוא פוחד פתאום, אבל למה. גם לגרסתו אם הוא כה שיכור שקשה היה לו להשתלט ולשים לב לפרטים הייתכן מייד עם סיום המעשה הוא יתפכח, באשר לעתיד אם יתפס. אף גרסת הנאשם באשר למקרה האונס, איננה משכנעת בשל העדר התנגדות של המתלוננת והעדר האלימות. המשותף בתיאור מעשה האונס ומעשה הרצח הינו, כי המעבר חד מידי באשר להתנהגותו של הנאשם והמעבר דל מידי באשר להתנהגותה של המתלוננת מהמגע המיני בהסכמה למעשה אונס וממעשה האונס לרצח.
סיפור הנאשם על תוכנו בנקודות אלה לוקה בחסר ובחוסר אותנטיות.
על מנת להרשיע את הנאשם בעבירות של רצח ואונס, על פי תיאור הנאשם כפי שהוא מסר את העובדות, ואין לנו עד אחר, יהיה צריך להסביר את החסר בכך שהנאשם מיתן את דבריו, התבייש לצייר את עצמו כאלים ואכזרי. תשובה כזו, גוררת שאלות נוספות כגון, למה אם הוא מודה ברצח הוא לא יהיה מסוגל לתאר את הביגוד. בכל מקרה, בכדי להפוך את הסיפור הנאשם להגיוני יהיה צורך לפצל את עדותו לקבל את מסקנותיו שעשה את המעשים המיוחסים לו, מבלי לקבל תאוריו כיצד ביצע את המעשים. לכן, במסגרת ניתוח פיצול העדות, עולה מכל האמור שקיימת בעייה חריפה יותר שיורדת לשורשו של ההיתר לפצל העדות.
--- סוף עמוד  308 ---
98.   בית המשפט בבואו לפצל עדות, רשאי הוא לבוא אל חומר הראיות "כחייט", אבל שונה הוא מצבו כאשר הוא מחליט לבוא אליהם כסופר או יוצר.
אבהיר דבריי:
ניתן לקחת את חומר הגלם או את הבד, לחלק אותו, לשמור חלק או לזרוק חלק אחר ובדרך זו ליצור בגד חדש. אם השופט מחליט לפצל את העדות, רשאי הוא להרשיע בשני מצבים. מצב אחד הינו, על סמך אותו חלק מהעדות שהוא קיבל. מצב שני, על סמך אותה עדות שהוא קיבל בחיבור לראיות אחרות שהוגשו לפניו תוך מתן הנמקה משכנעת.
לדעתי, האפשרות הראשונה אינה מתאימה למקרה זה, כי על אף שהנאשם מודה וחוזר ומודה, לא נראה לי שבסופו של דבר אפילו אם מאמינים להודאתו, ניתן להרשיע על סמך העובדות שהוא מתאר, על סמך סיפור ההודאה. אף אין מקום לקבל את האפשרות השנייה שהוצעה ולחבר את עדותו לעד אחר כי אין עד אחר שראה את המקרה על פי גרסת הנאשם חוץ מהבחורה עצמה.
השופט אינו רשאי לבוא אל החומר כסופר או כיוצר. אין זה רצוי שהשופט יחליט לקבל חלק מהעדות ולדחות חלקה האחר ובכדי להרשיע הוא משלים את הראשון על פי גרסה חדשה שהוא מוסיף כאשר אין בפניו כל עדות נוספת על כך. בדרך זו הוא משלים את הספר או מגיע לתוצאה חדשה כמו סופר או יוצר. זהו המצב כאשר בית המשפט על מנת להרשיע נאשם, מוסיף וממלא את הפרטים המהותיים, המהווים לב ליבו של סיפור האשמה כאשר אף עד שהעיד בפניו לא מסר התוצרת הסופית, לא בשלבים ולא במפוצל.
אין גרסה חוץ מעדות הנאשם מחוץ לכותלי בית המשפט, באשר לדרך אינוס הבחורה, מה היא אמרה, איך היא התנגדה ונהרגה. פרטים אלה מהותיים ואף אם בית המשפט רשאי להוסיף פרטים טכניים שעולים באופן טבעי מתוך הבנתו, שונה המצב באשר לפרטים שמהווים לב ליבה של גרסת הנאשם על סיפור העבירה. לדעתי, יש חלקים מהותיים של עדויות הנאשם בכל הודאותיו, אותם לא ניתן לקבל על פי המבחן הפנימי בשל פרטים חסרים בכל הודאותיו או פרטים שאינם הגיוניים.
אם כך הדבר, לא ניתן להתגבר על החסר שאליו התייחסתי בדרך שבית המשפט יקבל כאמת הודאת הנאשם ובאשר לפרטים הוא יקבע אותם על פי הבנתו.
סבירות, שכל ישר וניסיון החיים, הינם כלים חשובים לבדיקת מהימנותה של עדות. ברם, הם אינם תחליפים לעדויות עצמן, ואינן יכולים בכוחות עצמם להעיד. אם הייתי נוהג כך, לא הייתי מפצל העדות, אלא מטפל בעדות. לשיטתי, יהיה הדבר טיפול בעדות כי מההודאות עצמן, אין תמונה מלאה אודות המקרה.
99.   מעניין בהקשר זה, כי פעם היה די בכך שנאשם מודה באשמה המיוחסת לו בכדי להרשיעו. היום, ומהתקופה לאחר כניסת החסד"פ לתוקפו, "ההודייה הינה לעולם הודיה בעובדות ולא באשמה." (ספרו של השופט קדמי, על סדר הדין בפלילים, חלק ב' עמ' 610). הנאשם חייב להודות בעובדות המקרה ולא בהוראות החיקוק. אם נאשם אומר בפני בית המשפט, אנסתי רצחתי, בוכה ומכה על חטא, בית המשפט אינו יכול להרשיעו. חייב הנאשם לאשר את עובדות כתב האישום ולתאר ולמסור תיאור עובדתי מלא. ההשלכה לעניננו הינה, כי בית המשפט בבואו להכריע את דינו של הנאשם בתיק שהתביעה מסתמכת על הודאת הנאשם מחוץ לכתלי בית המשפט, חייב לבדוק לא רק אם ההודאה השלדית, "אנסתי רצחתי", אמת היא, אלא האם סיפור המקרה ופרטיו הינו אמין. יתירה מזו, בדיקת האחרון עשויה להיות תנאי לבדיקת הראשון. אינני חולק על כך שהנאשם מתאר מעשה רצח ואונס, אבל חוסר ההגיון בגרסתו והלוקה בסבירות סיפורו, הינן כשלעצמן, בעיות כבדות משקל.
הכללים של קבלת עדות מפוצלת אינם מתירים קבלתה כאשר עדות זו "עשויה מקשה אחת איננה ניתנת הגיונית לפיצול, הרי כשבטלה מקצתה בטלה כולה". (ראה ספרו של השופט קדמי, על הראיות, תשנ"א חלק שני, עמ' 897 והפסיקה המוזכרת שם). באם עסקינן אנו "בפליגן דיבורא" של עדות נאשם, יש להיזהר מקבלתה, כפי שיהיה צורך כאן לדעתי, כאשר
--- סוף עמוד  309 ---
ניתנה באותו מעמד והפיצול יפצל פרטים מהותיים מסיפור גרסת הנאשם (ראה ע"פ 424/76 רחמים נ' מ"י , פ"ד ל"א (119 (1 מול אות השוליים ו').
בכל מקרה, והוא חשוב לא פחות, משקל ההודאות של הנאשם רחוק מלהיות כבד וברור. אסגנן זאת בצורה אחרת: נניח שעד ראיה היה מעיד בבית המשפט את תוכן אחת מהודאות הנאשם שהוא מסר מחוץ לכתלי בית המשפט. נניח שהנאשם היה מכחיש באופן עקבי את מעורבותו בעבירה ומעבר לכך לא היתה כל ראיה נוספת. האם בית המשפט לא היה נזהר שבעתיים בטרם היה מרשיע על סמך עדות פרובלמטית כזו? והוא המעניין, דווקא עד כזה אינו זקוק מבחינה משפטית לכל תוספת ראיתית כדי להרשיע ואילו הודאת הנאשם מחוץ לכתלי בית המשפט דורשת "דבר מה".
100.                                                                                                                                    דבר מה החשיבות של "הדבר מה" אינה מוגבלת לכך כי הוא תוספת ראיתית חיונית שבלעדיו לא ניתן להרשיע על סמך הודאת הנאשם. במובן רחב יותר וכפי שנקבע על ידי כב' השופט ברק בע"פ 744/78 לוי נ' מ"י פ"ד ל"ג (3) עמ' 234 שצוטט לעיל בהרחבה, המבחן של דבר מה "בודק את ההודאה על פי סימני אמת שהם חיצונייים להודאה ואשר יש בהם לפי מבחני השכל הישר כדי להשליך אור על אמיתותה. בין שני מבחנים אלה קיימים קשרי גומלין, כך למשל ככל שמשקלה העצמאי של ההודאה הוא גדול יותר כך קטן הצורך להזקק למבחן החיצוני של הדבר מה.
לעומת זאת ככל שמשקלה העצמאי של ההודאה הוא קטן יותר, כך גדול הצורך להזקק לאמת מידה חיצונית לבחינת האמת שבהודאה. על כן, ראיה שנמצאה ראויה לשמש דבר מה בעניין אחד עשויה שלא להתחשב כראויה לשמש דבר מה בעניין אחר, שהרי הכל מותנה בנסיבות העניין."
עמדתי היא שיש קשיים רבים במשקל הודאות הנאשם. אי לכך, הדבר מה, יהיה חייב להיות משמעותי ביותר. הקשיים כה רבים ומגוונים שניתן להתעלם מקושי זה או אחר. למנוע זאת אסקור עתה את הרבדים השונים של הקשיים שכל אחד כשלעצמו מצריך דבר מה בעל איכות מיוחדת.
1.     הנאשם מואשם בעבירת רצח (ראה פסק דין נגר עמ' 163 אליו אתייחס בהמשך).
2.     גופת הנערה לא נמצאה במקומות עליהם הצביע הנאשם.
3.     גופת הנערה לא נמצאה עד עצם היום הזה.
4.     הנאשם הינו מפגר בשכלו כפי שאבהיר בהמשך.
5.    הנאשם מסר הודאות סותרות במשטרה ובפרטים חשובים, למשל מקום זריקת הגופה.
6.     הנאשם באף אחת מהודאותיו אינו מוסר גרסה שעל פניה הינה אמת (סיפור האונס, סיפור הרצח, תיאור הבחורה, התנהגותה).
7.     הנאשם אינו נאשם המודה מחוץ לכותלי בית המשפט וכופר בין כותלי בית המשפט. אלא תשובתו "לאישום" מחוץ לכותלי בית המשפט נעה בין כפירה והודאה "הלוך ושוב".
לפעמים הוא כופר ומודה בהודאה אחת וזאת בעודנו מודה בפני גורם אחר.
עוצמת הכח המצטבר של רבדי הקושי השונים הינה רבה ביותר. אם יש קשר גומלין בין המבחן החיצוני והמבחן הפנימי, כפי שנקבע בפסק דין לוי יהיה על התביעה להצביע על דבר
--- סוף עמוד  310 ---
מה ממשי ביותר. לפיכך וכפי שהבהרתי לעיל, למטרה זו אין בכוונתי לחפש סיוע או דבר מה מוגבר, המתקרב לסיוע. דרישת הדבר מה הינו מבחן יחודי למטרת חיזוק של הודאת נאשם מחוץ לכתלי בית המשפט. דבר מה הינו מבחן שבמידה מסוימת משתנה מתיק לתיק בהתאם לצורך בו, כפי שנימקתי בחלק הראשון של הכרעת הדין תוך התייחסות לפסק דין לוי האמור ועקרונות המשפט העברי. בכדי לחדד נקודה זו, ראה דברי הנשיא שמגר בפסק דין קוזלי:
"הדבר מה אינו חייב להשתרע על כל הגיזרה השנויה במחלוקת, ומספיק אם הוא מתייחס לנקודות ממשיות הנוגעות לגיזרה זו."
(קוזלי ואח' נ' מ"י ד"נ 3081/91 פ"ד מ"ה (443 (4). עתה אבדוק את "המועמדים השונים" להוות תוספת דבר מה נוסף בתיק זה.
101.                                                                                                                                    עדותו של השומר שחדה שחדה מסר (בשתי אמרות במשטרה נ/47, נ/48, בעימות עם הנאשם ובעדותו בבית המשפט) כי ראה את הנאשם מגיע לאתר דודאים בליל היעלמות הנערה בשעה 22:30. לדבריו, הנאשם היה מגיע בסמוך לשעה 24:00. כן הוסיף, הנאשם אמר שהוא רוצה לבדוק את הזבל ונכנס ליד הבור ושהה שם כרבע שעה, יצא מהאתר ונסע לביתו. לטענת התביעה יש בכך דבר מה נוסף לדברי הנאשם, שהרי בהודאתו הוא מוסר שהגיע לאתר באותו לילה וזרק את הגופה באתר דודאים. מבחינת השעה, הוא פגש את הבחורה בסמוך לשעה 20:15 ולאחר שאנס ורצח אותה זרק את הגופה באתר, חזר לביתו ונסע בחזרה לעבודה והגיע לשם בסמוך לשעה 24:00.
אני מקבל את דברי שחדה שהנאשם הגיע לאתר בסביבות השעה 22:30, זאת על פי התרשמותי משחדה בנקודה זו. לשם הדיוק, שחדה אינו מוסר שהנאשם הגיע בשעה 22:30 במדוייק, אלא בערך בשעה 22:30 וזאת כאשר הוא מציין שהיה לו שעון. הנאשם עצמו מסר בעימות עם שחדה שהגיע לאתר דודאים בשעה .22:00
102  האם האישור על ידי גורם חיצוני, כלומר העד שחדה, שהנאשם הגיע לאתר בליל היעלמות הנערה באותו מקום שהנאשם אמר שזרק את הגופה, מהווה את החיזוק הדרוש, את הדבר מה נוסף הדרוש בכדי להרשיע?
הייתי משיב לשאלה זו בשלילה. אנמק מסקנותיי.
ראשית, אין זה החיזוק הדרוש במקרה זה, עם רבדי הקשיים הדורשים דבר מה מיוחד כפי שציינתי לעיל. למעשה חיזוק זה של עדות שחדה יש בו כדי להטעות בהגדרתו ככזה. הנאשם אמר שהיה במקום בו זרק את הגופה בליל היעלמות הנערה. מתברר על פי עדותו של שחדה, כי אכן הוא היה במקום. אבל השאלה היא באיזה מקום נזרקה הגופה? אף ישנה שאלות בסיסיות יותר והן: האם בכלל נזרקה הגופה? האם בכלל הנאשם במגע עם גופה? - האם יש חיזוק לכך מעדות שחדה? שחדה אינו מוסר לנו כל פרט, ולו הקטן ביותר, על הנערה חנית קיקוס, ולא ניתן ללמוד ממנו האם המקום בו ראה את הנאשם הינו מקום זריקת הגופה.
כפי שציינו, נקבע בעניין קוזלי שהדבר מה חייב להתייחס לנקודות ממשיות הנוגעות לגיזרה השנוייה במחלוקת (פ"ד מ"ה (4) עמ' 443). האם המחלוקת הממשית בין הצדדים הינה האם הנאשם היה באתר דודאים בליל המקרה, ואפילו בשעה 22:30 ללא הסבר?
שנית, האם זה כה מיוחד, כה מחשיד או אפילו כה מפתיע שהנאשם הגיע למקום עבודתו באותו לילה, בשעה סמוכה לתחילת עבודתו. אדם העובד במקום עבודה עשוי מידי פעם להקדים או לאחר, במקרה או שלא במקרה, בסיבה או שלא בסיבה, למשל אם הוא נמצא בסמוך למקום בשל סיבה שאינה קשורה לעבודה והוא עוצר במקום למספר דקות.
אם היה מדובר בהקדמה משמעותית של מספר שעות ללא כל תקדים לכך, ניחה, אבל מדובר בזמן סמוך לתחילת שעת העבודה.
--- סוף עמוד  311 ---
על פי עדותו של עד התביעה סעיד סלימאן אל רומלי, שהינו קבלן עצמאי, הנאשם היה לוקח ברשותו את רכבו בסביבות השעה 23:00 ומרחק הנסיעה מביתו לאתר אורך כ- 20 דקות. יוצא על פי עד ניטראלי זה כי הנאשם היה מגיע בערך בשעה 23:20 לעבודה, ואף זה אינו מדוייק.
אם שחדה מדבר על השעה 22:30, ואף זו איננה שעה שנמדדת על אומדן מדוייק, יוצא שההקדמה של הנאשם בהגיעו לעבודה יכולה לנוע בין חצי שעה עד שעה. עובדה זו כשלעצמה אינה בלתי סבירה. משקלה מוטל בספק, אבל וודאי אינו מגיע לרמה של דבר מה הדרוש בתיק זה.
העד אזולאי מסעוד מסר בבית המשפט כי הנאשם מגיע לפעמים בשעה 23:00 ובשעה זו "לפעמים אני מוצא את הנאשם או בבור או בבודקה" (המודגש הינו תוספת שלי עמ' 212 לפרוטוקול).
שלישית, יש סיבות לעד שחדה להציג דברים באור מסוים, אור שלא פוגע בתפקודו כעובד. בהקשר זה, ראה דברי התובע בסיכומיו:
"השומר הכחיש בעדותו שהיה נותן לנהגים להיכנס לפני שעה 24:00, וזאת בניגוד לעדות הנהג אזולאי שהעיד כי כאשר היה מגיע מוקדם השומר היה מסכים לתת לו להיכנס מוקדם בניגוד להוראות. נראה שהשומר אינו רוצה למסור עובדות שיתנו את הרושם שאינו מבצע עבודתו כראוי."
שחדה מוסר בעדותו שבדרך כלל הנאשם לא מגיע לפני השעה 23:45. זאת בניגוד לעדותם של שני עובדים כפי שציינתי. אין להם סיבה לא לדייק. מדוע שחדה חולק עליהם? מפתח לפתרון נמצא אולי ברצון של שחדה כעובד השומר על הכללים. עבור תדמית כזו אף התביעה מסכימה ששחדה מוכן לשקר ואף שיקר במקרה זה.
הסבר זה יכול להתאים לסתירה בן שחדה ועובדים אחרים באשר לסבירות האם בלילה זה או אחר, הנאשם הגיע למקום עבודתו רק בשעה 23:45 או לפני כן. שחדה עצמו מסר בעדותו הראשונה במשטרה כי הנאשם מגיע לעבודה בין השעות 23:30 עד 24:00, נכנס לשטח הפסולת, רואה מה המצב של הפסולת ואם אין הרבה פסולת בא יושב ושותה תה או קפה איתו ועם העובד אריה.
שחדה מאשר שהנאשם מגיע לעבודה ובודק את הפסולת, אולם בשעה מאוחרת יותר מהשעה שהגיע באותו לילה. ברם, בכל מקרה שחדה לא היה מאשר שהנאשם נכנס לאתר לבדוק משאיות בשעה 23:00 או 22:30, כי בכך שחדה מודה שנכנסו משאיות זבל בשעה מוקדמת יותר מהמותר והתוצאה שהוא יראה, על פי הבנתו, כעובד לא טוב, עובד שאינו מקפיד על ההוראות. שחדה מוסר כי במשטרה בתאריך 24.6.1993 (נ47 ו- נ/48) שהנאשם מגיע בשעה 24:00 בלילה והולך לאתר לראות כמה זבל נשפך ואיפוא אבל אף פעם לא הגיע שעתיים לפני הזמן לראות כמה משאיות ישנן. לשחדה אינטרס להציג את המצב שאין מה לבדוק בשעה 22:30 כי משאיות לא נכנסות, אבל לעובדה זו התביעה מסכימה שאיננה נכונה על סמך עדויות נוספת.
רביעית, ייתכן ולשחדה סיבות טובות לא לדייק ולמסור את כל האמת באשר למה שאירע באותו לילה. זאת לא בשל שיקולים כללים של תדמיתו כעובד, כפי שציינתי, אלא בשל הנסיבות הספציפיות של אותו ערב.
מקבל אני כעובדה ששחדה אכן ראה את הנאשם בסביבות השעה 22:30 באותו לילה. ברם, אין הכרח מכך לקבל כל העובדות הנוספות שמסר שחדה נשוא אותו לילה. האחרון, היה בעצמו חשוד במעורבות בהיעלמות הנערה, לבד או כשותף ואף היה נתון במעצר כאשר נחקר על העניין במשטרה. הנאשם מסר למדובב כי הוא ושחדה תאמו ביניהם בעניין השעות, כפי שצטטתי לעיל. לפיכך, יכול ונוצר תיקון קל, לכאן או לכאן באשר לשעה המדוייקת. באותו שלב שחדה עצמו עצור ועל כן שיקוליו בפעולה כזו יכולים להיות מטעמים אנוכיים ובעלי
--- סוף עמוד  312 ---
אינטרס אישי מובהק ולא לומר רק את האמת. חיזוק לאפשרות זו נלמד מתמליל העימות בין שחדה והנאשם שבשלב מסוים החוקר יצא והם דיברו ביניהם. על פי עדות השוטרים, לא ברור בדיוק על מה דיברו אבל נשמע שזה היה קשור למקרה או לחקירה. שחדה הינו עד מעורב, ולא ניתן לסמוך עליו לגמרי. תחילה הוא אמר שהנאשם נראה לא מבסוט ונראה שתוי (נ/47 עמ' 6). בהמשך הוא אמר שהוא לא היה שתוי.
בעדותו מספר ימים לאחר מכן הוא מוסר שהנאשם לא היה שתוי. עובדי המקום שהעידו במשפט מטעם התביעה מסרו שהנאשם לא היה שתוי. יוצא ששחדה בא להגן על עצמו. שחדה הרי סותר את עצמו וגם עדים אחרים.
הסתירות בין שחדה לבין עצמו הינן בין עדותו במשטרה ובין עדותו בבית המשפט. ניתן לטעון כי בבית המשפט שחדה רצה לעזור לנאשם במהלך המשפט עקב היות האחרון נאשם ואף תיק פלילי לא נפתח נגד שחדה בגין המקרה. דא עקא, מכאן ניתן להסיק כי כאשר שחדה היה עצור היה לו מניע להפליל את הנאשם ולהסיר מכתפיו את החשד שהוא היה מעורב במקרה. מאימרות הנאשם למדובב אנו למדים כי אפילו הנאשם חשד בכך וכן עולה כי שוחחו ביניהם בשלב המעצר.
שחדה סותר את עצמו בשאלה האם ניתן היה לראות בליל היעלמות הנערה אם מאן דהוא ישב ליד הנאשם ברכבו כאשר הגיע לשערי האתר. חשיבות הדבר הינה, שהנאשם מוסר מספר פעמים בעדותו כי הגיע לאתר כאשר הבחורה יושבת לידו. אם שחדה אכן ראה את הנאשם היה עליו לראות את הבחורה. אם לא ראה את הבחורה ושחדה אינו טוען שראה אותה, המסקנה היא כי אין לקבל גרסת הנאשם שהגיע לאתר לזרוק את הבחורה. מכאן, כל הדבר מה נופל כי האתר אינו חולייה בשרשרת המעשה. אלטרנטיבה אחרת הינה לקבוע שהנאשם משקר שהבחורה ישבה לידו. אם כך הדבר ובהקשר של סיפור הנאשם יהיה צורך לדחות את גרסת הנאשם באשר לדרך המתת הבחורה. זוהי דחייה של חלק חשוב מסיפור הנאשם וכיוון שהוא העד היחידי שמעיד בעניין דרך ההמתה, הנני מפנה לנימוקיי באשר לקושי לפצל עדות של הנאשם בצורה כזו. התרשמתי משחדה בעדותו בבית המשפט כי הוא היה יכול לראות אם הבחורה ישבה ליד הנאשם כאשר עמד 2 מטר ממנו. כך מסר העד שחדה בבית המשפט וכך נראה כי אפשרי. לא נראה בהכרח כי באותו שלב שהנאשם הגיע לשערי האתר, אורות הרכב לא דלקו מבפנים או בחוץ. לא נראה לי סביר שהשניים ניהלו שיחה בחושך כאשר אחד לא ראה את השני. על פי המסקנה האמורה, ניתן לטעון שהעובדה ששחדה לא ראה את הבחורה מחלישה את גרסת הנאשם ואינו מחזקה.
103  קיימת אפשרות נוספת והיא שהנאשם ושחדה היו ביחד באותו לילה ושחדה היה עם זונה. אפשרות זו תסביר הרבה. המצאות השניים באתר בשעה מוקדמת, ואי רצונם לגלות את האמת. שחדה, משום שהוא לא רוצה שידעו, הנאשם בשל אותה סיבה וכן סיבה נוספת שהוא מבין שבשל אופי החקירה שהתרכזה בהתנהגות המינית שלו עם זונות, כי אם יאמר שהיה עם זונה, לא ממנה תבוא הישועה. ייתכן שהמשטרה לא תאמין לו, יהיה בכך להפלילו. אין זה מוכרח שהיה יודע איך לאתר את אותו זונה על מנת שהיא תאשר את סיפורו. באם תאמר, אין כל בסיס ראייתי לאפשרות זו, הנני מפנה לאמרות הבאות של הנאשם:
1.     העובד אזולאי אמר שבאותו ערב הוא שאל את הנאשם מה הוא עושה בבור. תשובת הנאשם: מה אני יעשה שהחבר שלי מזיין, אני אפריע לו.
2.     כאשר נשאל הנאשם בחקירה (ת/56 עמ' 8) האם היה לו שותף, הוא משיב אני לא רוצה להיכנס למלכודת והאם אתה רוצה שותף. אין כל בסיס ראייתי ששחדה פעל כשותף לביצוע העבירה של אינוס ורצח אבל ייתכן והיה שותף לפעולה אחרת שאינה מעשה עבירה אבל גם אינה מעשה שהשניים רוצים לפרסם. כמובן, אינני קובע כממצא שהוכח שהנאשם ושחדה היו ביחד עם זונה באותו ערב. ידוע לי כי הנאשם טוען בבית המשפט מה יש לי לעשות בשעה 22:30, והנאשם מכחיש בפני חוקריו שהיה עם זונה באותו ערב. אגב, בהודאתו האחרונה, הנאשם מוסר שהוא אמר לאזולאי ששחדה נמצא עם זונה אבל אמר זאת כבדיחה.
אינני יכול לקבל שהנאשם התלוצץ, שהרי אזולאי לקח את דבריו ברצינות כה רבה שהלך למשטרה למסור עדות כנגד שחדה. בכל מקרה, האפשרות האמורה קיימת וגם
--- סוף עמוד  313 ---
היא מבוססת על אימרות הנאשם. יש בכך להצביע על חשיבות של התייחסות לכל אימרות הנאשם ומה מידת הרוחב של פרשנות אימרותיו.
104                                                                                                                                     העיקר בניתוח האמור לעיל הם הנימוקים הבאים:
1.     אין ראיה ששחדה מדייק בשעה.
2.     אם השעה היתה קצת מאוחרת יותר, לא היתה כל עובדה יוצאת דופן שהנאשם הגיע בשעה זו וזאת על סמך עדים נייטרלים. גם אם השעה היתה בסביבות 22:30, אין בכך חשיבות מיוחדת לנוכח עדותם של עדים שהזכרתי לעיל.
3.     על אף קביעתי שהנאשם היה במקום וראה את שחדה, קשה לסמוך על שחדה בחלקים אחרים בעדותו, כפי שהבהרתי. יש לו סיבות כלליות להגן על שמו הטוב כעובד ויש לו סיבות ספציפיות באותו ערב לא לדייק בתיאור העובדות כיוון שהוא חשוד בעצמו. מהאימרות של הנאשם עולה כי הוא לא יפליל אותו, אבל מבחינתו הוא, יש קטעים בהם הוא חושד בשחדה ואולי מאשים אותו במצבו.
4.     הנאשם דיבר עם המדובב בתחילת החקירה בצורה זו:
"זה חבר שלי הוא כרגע עצור ... עומד להתשחרר עדין לא בחוץ. כל אחד מאיתנו מרחיק את עצמו מהעניין. אנחנו סיכמנו ביחד על גרסה אחת ונגיד בדיוק אותו דבר על השעה."
(ת/23 עמ' 10-9). על פי עדותו של הנאשם בבית המשפט הוא היה ביחד עם שחדה בתא המעצר עד שהוכנס המדובב, כך שהיתה להם הזדמנות לתאם עמדות.
האימרה האמורה בעייתית מאוד למי שרוצה להסתמך על דברי שחדה כדבר מה באשר לשאלה מתי הגיע הנאשם לאתר באותו לילה. כאמור, אני מאמין לשחדה שראה את הנאשם בסביבות השעה 22:30, אבל קשה לדעת את השעה המדוייקת מבלי לדעת על איזה שעה סיכמו, מי מן השניים סטה מהמוסכם ולמה.
5.     אם שחדה ראה את הנאשם למה הוא לא ראה את הנערה שאמורה לשבת לידו בתוך הרכב. הנאשם מוסר בין היתר לחוקריו כי הבחורה היתה בחיים. שחדה הרי טוען ששמע שהנאשם שטף את רכבו. אגב, אינני מקבל העובדה שהנאשם שטף את רכבו אחרי שנכנס לאתר. הנאשם מאוד עקבי בהכחשת נקודה זו. שחדה אינו מעיד שראה את הנאשם שוטף את הרכב, אלא שמע רעש של טפטוף ועל סמך זה הסיק את אשר הסיק. אין סיבה לחשוב שהנאשם מנסה להסתיר משהו בהכחשתו ששטף את רכבו כי אין טענה שפגע ברכבו במאן דהוא כולל הבחורה. על כן, אין לו כל סיבה לנקות את הרכב מבחוץ. באשר לאפשרות שניקה את רכבו מבפנים בשלב זה או אחר אתייחס לכך בהמשך.
6.     ועתה העיקר בנושא עדות שחדה. עלינו לבדוק לפי המבחן של דבר מה. דבר מה צריך לחזק לא את כל אימרת הנאשם אבל לפחות את עיקר סלע המחלוקת בין הצדדים. עלינו למצוא דבר מה שהנאשם היה עם הבחורה. נסתפק בראיה שהנאשם היה עם הבחורה מבלי שביצע כל פעולה. ברם, עדותו של שחדה בסופו של דבר אינה מקדמת אותנו באותו עניין. אין בעדות להצביע על הנערה. נהפוך הוא יש בעדותו לא להצביע על הנערה בכך שהוא לא ראה אותה.
בשל כך אינני נותן משקל מיוחד שהנאשם עמד ליד הבור בלי הטרנספורטר (ראה עדותו של אזולאי). זוהי אינה פעולה חריגה, אדם עובד איננו מכונה. יש הרבה סיבות להתנהג כך. יתרה מזו, אין חשיבות לעובדה שהנאשם היה באתר באותו ערב אלא אם כן הוא זרק את הגופה שם. ברם הגופה לא נמצאה. החיזוק אינו אלא "הגיון במעגל".
--- סוף עמוד  314 ---
מסקנתי מכל האמור, כי עדותו של שחדה אינה יכולה להוות דבר מה נוסף וזאת במיוחד על פי הדרישות של תיק זה, על פי המבחן המשתנה ממקרה למקרה.
105. החורשה:
הנאשם במהלך השחזור הצביע הנאשם על תעלה פתוחה בחורשה ואמר כי לא היתה תעלה באותו מקום בזמן שהיה בחורשה עם הנערה. במהלך המשפט העיד מבצע החפירות ואמר שאכן בתאריך 10.6.1993 לא היתה במקום תעלה. האם יש בכך להוות דבר מה?
אשיב לשאלה זו בשלילה. האמור מוכיח שהנאשם היה בחורשה ב- 10.6.1993 או לפני מועד זה. הא ותו לא. הנאשם נוסע בדרך זו בהנחה שלא עבר את העבירה. למדנו מהנאשם ועד נוסף שהוא נהג לקיים יחסי מין עם זונות. מאידך, ולפי גרסת הנאשם, איך ידע או החליט להיכנס לחורשה. האם זה היה רעיון של הבחורה? האם התקשר בטלפון למאן דהוא לשמוע על מקום מתאים לקיים בו יחסי מין עם הבחורה? הרי גם לפי גרסת הנאשם כאשר הוא מודה הוא ידע על המקום ללא קשר לבחורה כמקום מתאים לקיום יחסי מין. כאשר נכנס לחורשה הוא חשב שהמגע המיני יהיה בהסכמה. הסבירות אומרת שידע על המקום הזה כאפשרות מתאימה למטרה גם לפני ה- 10.6.1993. פחות סביר שנכנס לחורשה במקרה ובל נשכח בהקשר זה כי הנאשם מכיר את האזור ועבר בו הרבה פעמים.
התוצאה הינה, שבין אם הנאשם עשה את המעשה ובין אם לא, ההגיון אומר שהכיר את מקום החורשה לפני ה- 10.6.1993. העובדה שהנאשם אמר שהוא לא נכנס למקום אי פעם לפני כן, אינה מחייבת קבלת חלק זה של עדות הנאשם כאמת. הרי גם התביעה מסכימה שהנאשם שיקר בכל מיני נושאים צדדים. עולה מהחומר שהנאשם סירב להתייחס לשאלות שנשאל באשר לזהות הנשים שאיתן קיים יחסי מין. לפיכך, אם הכיר את המקום על אותו רקע של קיום יחסי מין עם זונה, אינני מצפה שהנאשם יודה בכך. בכל מקרה, הדבר מה הזה רק מוכיח שהנאשם היה בחורשה בתאריך 10.6.1993 או לפני כן אין בו בהכרח להוכיח שהיה עם הנערה באותו ערב או עם כל בחורה אחרת בחורשה באותו ערב.
עתה אציג "מועמדים" העשויים להוות דבר מה, ניתן לסווגם לשלוש קבוצות:
1.     דברים שהחזיקה הבחורה - שקית, מצית, סיגריה.
2.     דברים אישיים אינטימיים הקשורים אל הבחורה - וסת, בתולה.
3.     תיאור אישי של הבחורה - מבנה גוף. הדמיון בינה ובין השקמיסטית במשטרת אופקים.
106. שקית:
על פי הראיות, כאשר חבריה נפרדו מהנערה בצומת אופקים היא החזיקה בידה שקית שבתוכה היתה מצית וזאת כמתנה לאירוע יום ההולדת בבאר שבע. האם יש בכך דבר מה? ראה עמדת התובע בסיכומיו:
"באשר לשקית יש אמרות שהוא אומר שקית, אבל אני עדיין מסכים עם חברי שהיו מספיק שאלות על שקית שאם אין אמון זאת אומרת אם מקבלים את התיאורה שהוא אף שאב פרטים מהמשטרה זה לא יכול פרט להפריך את זה. הוא אכן אמר שהיה שקית והוא אמר שהיה משהו ביד והוא זרק את זה באתר. אבל אם אנחנו בהתמודדות שאומרים שהוא מספר לא את האמת אלא דברים שהוא למד מהמשטרה ... (זה לא) מקור שאני יכול להתשתמש בו להפרכה."
(פרוטוקול עמ' 558). גם מסקנתי הינה שלא ניתן לקבל את השקית כדבר מה נוסף. דברי הנאשם שהבחורה החזיקה שקית תועדו לראשונה על ידי אבוקסיס בדו"ח של שיחה שלא הוקלטה עקב בעיה טכנית או טעות. כפי שניתחתי לעיל, אינני סבור שניתן לדעת מיהו זה אשר יזם את העלאת הפריט האמור.
--- סוף עמוד  315 ---
כחיזוק לכך, כי אין לראות בשקית דבר מה, אני מפנה לדברי הנאשם בת/10 עמ' 70-69 (השחזור השני), ההודאה האחרונה שלו שם הוא אומר שהוא אינו יודע אם הבחורה החזיקה שקית או תיק. הנאשם הזכיר את השקית באמרות אחרות כאשר הוא נשאל האם היא החזיקה משהו ביד. ברם, אם לא הייתי מכיר את המקרה או אם היה מדובר במקרה אחר, והייתי חייב לנחש מה מחזיקה בחורה המחכה לטרמפ בשעה 20:15 בלילה הייתי משער גם אני שהחזיקה שקית או תיק. אי לכך, השקית אינה דבר מה לגיזרה השנוייה במחלוקת בין הצדדים, האם הנאשם אמר דברי אמת או סיפר סיפור, על סמך דמיונו הוא ו/או על סמך הצעות שקיבל מהמשטרה. כאמור, ייתכן והמשטרה היא זו אשר הציעה את השקית במסגרת שאלה, כפי שניתחנו את העניין לעיל.
מקום נוסף בו החוקרים התרכזו בשקית היה בתיאור זריקת הגופה שם רצו ללמוד על תכולת השקית. הסיבה לכך הינה כי היא לא נמצאה ברכב. רק בשני שלבים של המקרה נשאל הנאשם לגבי השקית, בהתחלה כאשר הבחורה עלתה לרכב, ובשלב האחרון כאשר זרק את הגופה, הנאשם מזכיר את השקית. למה?
הוא לא מזכיר את השקית בזמן האינוס, בדרך כאשר נחנקה, למשל באשר לשאלה האם השקית נפלה באיזה שלב. במובן זה אין זה הגיוני.
אם כך, האם טרח להוציא את השקית מהרכב, מתי ולמה? שאלות כאלו לא נשאלו והנאשם לא מתייחס לכך מיוזמתו. כאמור, בעדותו האחרונה הנאשם אינו יודע אם מדובר בשקית או תיק. יש לי תחושה שאם המשטרה היתה שואלת את הנאשם אם היה לה תיק ביד, וזאת היתה הנחתם, הוא אף היה מאשר זאת במקומות מסוימים, ובמקומות אחרים אולי היה מתלבט, כי לא ברור לו שהמדובר בפרט מפליל. במובן זה, טוב המשטרה היתה עושה לו היתה שואלת שאלות מדריכות הפוכות. למשל במקום לשאול אם היה לה שקית היו שואלים אם היה לה תיק. בכל מקרה, עמדת הנאשם אינה חד משמעית בנדון. בתמליל ת/57ב' עמ' 5 של חקירת הנאשם על ידי פקד עמר, הנאשם נשאל האם היא החזיקה משהו ביד וענה בצורה כזו: "לא זוכר בדיוק, אני הייתי שיכור." מסקנתי מכל האמור הינה, שהשקית אינה עומדת בדרישות של הדבר מה.
המצית: הנאשם העיד לקראת סוף החקירה כי הוא לא ידע מה הכילה השקית.
מבחינת הידוע לנו על הבחורה, המצית היתה בתוך השקית, ארוזה כמתנת יום הולדת. במצב זה הוא היה יודע על המצית רק אם הנערה סיפרה לו, כפי שסיפרה לו שהיא בדרך להוריה, או שהיא מציגה לו את המצית או אם אחרי שזרק את הגופה היה טורח לפתוח את האריזה.
העובדה שהוא מזכיר את המצית פעם או פעמיים אינה אלא הוכחה עד כמה הוא היה פתוח להצעות. הנאשם נחקר לגבי מצית כאשר נשאל איך הבחורה הדליקה את הסיגריה (ראה ת/57ב' עמ' 48). התשובות האפשרויות הן שתיים, מצית או גפרורים. אין לנו ראיות חיצוניות לכך כי הבחורה שעלתה לרכב עישנה סיגריה בתוכו בעת הנסיעה. בהנחה שהיתה בחורה ברכב שעישנה סיגריות, אין ראיה חיצונית לכך כי הדליקה את הסיגריה דווקא בגפרורים או במצית.
סיגריה: אף פה הנאשם נשאל על ידי החוקרים שאלות מכוונות. למשל, בשחזור השני ת/10 הנאשם מעיד שהבחורה עישנה סיגריה אבל זאת בתשובה לשאלה: "האם אתה זוכר אם הבחורה עישנה סיגריות". (ראה עמ' 70 בת/10 וכן ת/57ב' עמ' 48). זה דבר מה נוסף, החסר בשני מובנים נוספים אפילו אם נניח שהבחורה חנית קיקוס עישנה. אין דרך לדעת אם באמת הבחורה עישנה סיגריה באותה נסיעה, ושנית הרבה בחורות מעשנות סיגריות. יוצא איפוא, כי ייתכן שהדבר מה מבוסס על עובדה לא נכונה, שכן לא ברור כי עישנה באותה נסיעה.
107. בתולה:
בהנחה שהבחורה לא היתה בתולה, האם זהו דבר מה נוסף מפני שהנאשם הגדיר את הבחורה כמי שאינה בתולה. האם זה מוכיח כי קיים יחסי מין איתה. לדעתי התשובה שלילית. שוב יש שתי אפשרויות למתן תשובה. הנאשם יכול לומר שהבחורה בתולה או שהיא אינה בתולה. התשובה שאינו יודע יכולה לסבך אותו ואין זה מתאים "לנדיבות לשונו" של הנאשם בכל נושא הקשור למין וזאת לדעתי בשל ההתרברבות הילדותית שלו בנדון. ראיה
--- סוף עמוד  316 ---
לכך, המדובב שאל את הנאשם האם היא פתוחה, הוא השיב "יש מישהי שלא פתוחה" (ת/22 עמ' 14). הווה אומר, זוהי הנחת היסוד של הנאשם. נכון כי בזמן המקרה הנערה היתה בתיכון בת "16 אבל הנאשם בשחזור האחרון, כאשר הוא בשיאה של ההתרגשות מנחש את גילה של הנערה כבת שלושים או ארבעים.
וסת: בתאריך 24.6.1993 גבה פקד עמר הודאה מהנאשם (ת/2). שם נרשם לשאלת אבוקסיס למה היא הורידה לו את היד, ענה הנאשם, "אולי יש לה משהו". נשאל מה הכוונה משהו וענה, "אולי יש לה משהו כזה אני יודע." אימרה זו אינה אלא השערה של הנאשם על סמך דברי הבחורה שעליו להוריד את ידו. בנוסף, הודאה זו בעיתית כי לא ניתן לדעת בדיוק את רצף השיחה ומה המילים המדוייקות וזאת על רקע ניתוח מצבים כאלה בחקירה, כפי שהסברנו לעיל. הנאשם מזכיר את הדבר גם בהקשר של שאלה האם היתה לה איזה בעייה. תשובתו היתה "לא, אם היתה לה ווסת לא הייתי ממשיך." החשיבות האמיתית של הדבר הינה לדעתי שאם הנאשם דיבר אמת באימרה זו, ניתן היה לעצור אותו מהמשך האקט המיני לו הבחורה היתה מנסה, בדרך זו או אחרת, בלי צורך להדרש לתחכום מיוחד. זהו אם כן חיזוק לעמדתי שאין זה סביר, על רקע נסיבות העניין שהבחורה היתה כה פסיבית, אפילו בדיבור. אימרה כאמור שאינה מקורית במיוחד, היתה אולי עוצרת את המקרה.
108. תיאור הגוף:
כפי שציינתי לעיל, אין בכך דבר מה נוסף ובהמשך אציג עמדתי שיש פה דבר מה חסר. תיאורה של הבחורה, שדיים קטנות, אבל לא קטנות מידי, רזה ויפה, מתאימים לאוכלוסיה של בחורות נרחבת ביותר. אנו יודעים, כפי שעולה מהעדויות, שהנאשם ראה את תמונת הנערה. הוכחה לכך כי לא הובאה כל ראיה להוכיח כי התיאור החיצוני מתאים לנערה חוץ מתמונות. אם כך, הדבר מה אינו עומד כי זוהי ידיעה שבנחלת כל אשר ראה את התמונה.
השקמיסטית מאופקים: במהלך שיחותיו עם המדובב, הנאשם מתאר שמבנה גופה של הנערה דומה לזה של השקמיסטית. עיינתי בתמונה של השקמיטסית והשוותי אותה לתמונה של הנערה (ראה ת/13) ולא מצאתי דמיון מיוחד. חוץ מהמישור הכללי ששתיהן רזות, יפות וצעירות. דומני שניתן למצוא מספר רב של בחורות דומות באופקים. מוכר לי ההליך של מסדר זיהוי של מתלונן, לא מוכר לי הליך של מסדר זיהוי שמישהו שבכלל אינו מעורב בתיק ואין לו כל תכונה מיוחדת, יעמוד ועוד לבדו במסדר. אפילו במסגרת מסדר חי ספונטני לא היה לזיהוי כזה משקל. הדבר בולט לאור אי יכולתו של הנאשם לזהות את הנערה חנית קיקוס אפילו בסוף הודאתו האחרונה כאשר הוא בוכה ומכה על חטא (ת/10). מבחינתי, הגשת ראיה זו מוכיחה אלו קשיים היו לחוקרי המשטרה לסגור את נושא הזיהוי בתיק זה.
109  לסיכום נושא דבר מה נוסף, אינני סבור שהתביעה הציגה "מועמד" ראוי לתוספת הראיתית הזו הדרושה בכדי להרשיע בתיק זה. כפי שהבהרתי בחלק המקדמי של הכרעת הדין, אינני מחפש סיוע או דבר מה מוגבר, ראשית, כי זו אינה ההלכה ושנית, כי מבחנים אלה בוחנים דברים אחרים. מטרת הדבר מה הינה להוות מבחן חיצוני להודאת הנאשם. בתור שכזה יש להתאימו למקרה. הדבר מה חייב להתייחס אל נקודה מרכזית שהתביעה מתבססת עליה בפרשת התביעה אשר הינה שנויה במחלוקת, מבלי שהדבר מה יהא בעצמו ראיה מפלילה, שהרי אילו כך היה הדבר, לא היה צורך "בדבר מה" כי היתה לנו ראיה עצמאית.
לדעתי, הדבר מה בתיק זה צריך להתייחס לפחות לשאלה האם הנאשם באמת היה במגע או במפגש עם הנערה באותו ערב. בתיק זה בו ההכרעה קשה מבחינת התביעה ועתירתה להרשיע, הייתי רוצה לקבל דבר מה בנושא שהזכרתי. החורשה ועדות שחדה, הינם דברי מה להודאה של הנאשם לגבי מעשיו הוא שהיה במקומות מסויימים. אבל ראיות אלה, אינן קושרות את הנאשם לנערה. אין אפילו ראיה חיצונית שהנאשם היה באותו ערב עם אישה בכלל. העניין הזה זועק בחסרונו. להדגשת הדבר נניח, שבאותו ערב היו נעלמות שתי נערות או כי נהרגו שתי נערות. ייתכן מאוד כי בכלל לא היה ניתן לדעת מהודאות הנאשם לאיזו נערה הוא התכוון וכנגד מי הוא ביצע את העבירות. כמובן, אינני טוען שהיה קורבן נוסף באותו ערב, אבל העובדה שהפרטים כה חסרים מצביעה עד כמה לוקים בחסר הודאות הנאשם והדבר מה.
--- סוף עמוד  317 ---
ניתן לטעון שהכוח המצטבר של כל הדברי מה, די בו. אינני מקבל גישה כזו כי לדעתי לא ניתן להתגבר על החסר בכל דבר מה לחוד בהצטברם יחד. כפי שציינתי החסר בראיה של החורשה, דומה לחסר בראיה של עדות שחדה, בכך אינם משלימים אחד את השני. באשר לפרטי התיאור של הנערה, הראתי כי הפרטים אינם משמעותים בשל היותם רלוונטים לציבור רחב. כלל זה נכון לכל פרט בנפרד וגם במצטבר.
לדוגמא: נערה רזה ושאינה בתולה ומעשנת, אינה דבר חריג באוכלוסית הנערות. נוסף, חלק מפרטים אלה סופקו לנאשם על ידי המשטרה, שלא במכוון, ועל כן, אין משמעות לכך שהנאשם מסר מספר פרטים ובמיוחד כאשר הם אינם בעלי אופי זיהוי משמעותי.
בל נשכח כי רק אם קיים דבר מה נוסף ניתן להרשיע, ובהעדר דבר מה חייבים לזכות. הדרישה של תוספת ראיתית נובעת מהבעיה של הסתמכות ההרשעה על הודאת הנאשם, בשל סיבות שהבהרנו לעיל, כולל גישת המשפט העברי. זהירות רבה נדרשת. המחוקק קבע שאין לסמוך על שיקול דעת בית המשפט להרשיע נאשם בגין הודאתו מחוץ לכותלי בית המשפט.
על כן נקבעה תוספת ראיתית של דבר מה כתנאי להרשעה. אולם, ביצירת המבחן של "דבר מה נוסף" בכדי להתמודד עם בעיתיות הודאת הנאשם, קיימת סכנה של הסטתו של קובע העובדות מן הזהירות הנדרשת. כוונתי כי עצם קיום "הדבר מה" מהווה כלי בידי בית המשפט המתיר לו להרשיע נאשם. אבל אפילו אם בית המשפט סבור הוא שעבר את המכשול הזה, עדיין עליו לשקול בזהירות רבה אם במקרה הקונקרטי החיבור של הודאת הנאשם והדבר מה נוסף מוכיח מעבר לכל ספק סביר את האשמה המיוחסת לנאשם.
לדעתי, משקל הודאות הנאשם עטוף בספקות "והדבר מה נוסף" אינו תוספת מספיקה בהקשר של העניין הקונקרטי. החסר המשותף של השניים לא רק מצביע על חולשתו של כל אחד מהם להביא להרשעת הנאשם, אלא גם מצביעה על אי יכולתו של כל אחד לרפא את הלוקה בחסר שבשני.
110. דבר מה חסר:
בהקדמה להכרעת הדין התייחסתי לצורך לבדוק "דבר מה" במובן הרחב, קרי דבר מה נוסף ודבר מה חסר. הדבר מה נוסף משרת שתי מטרות.
אחת, היא תנאי הכרחי לאפשרות הרשעת נאשם. השנייה, היא כלי הבא לסייע לבית המשפט להגיע לחקר האמת. דבר מה חסר אף הוא בא לסייע למטרה האחרונה. הוא בא להרחיב את תמונת עובדות המקרה בטרם בית המשפט יכריע דינו של נאשם. אחרון, הוא בא גם על מנת לאפשר השוואתו לדבר מה הנוסף בכדי לבדוק את השניים - הדבר מה נוסף והדבר מה חסר - האחד מול השני.
111. פיגור הנאשם:
בהקדמה ציינתי את חשיבות המבחן של "מי". מי הוא הנאשם המודה?
מהי אישיותו? בתיק זה התשובה לשאלה זו מצביעה על דבר מה חסר שתומך בעמדת הסנגוריה. שלושה מומחים בתחום הפסיכולוגיה בדקו את הנאשם. המומחה הפסיכיאטרי מטעם ההגנה, ד"ר לוי, מצא לנכון לאחר שפגש את הנאשם לבקש שיבדק אצל פסיכולוג דיאגנוסטי, כי התעורר בליבו חשד שהנאשם סובל מפיגור שכלי. בהתאם, הנאשם נבדק על ידי הפסיכולוג, מר נצר, שהינו פסיכולוג קליני מומחה, והוא קבע כי מנת המשכל של הנאשם הינה 52. כתוצאה מכך מומחה מטעם התביעה, ד"ר מסלחה, בדק את הנאשם ואף הוא הגיע למסקנה כי מנת משכלו הינה 51.
שני המומחים הסבירו כי מספר זה מצביע על רמה של פיגור קל עד בינוני. כל שלושת המומחים שגם העידו בפנינו הסכימו כי הנאשם סובל מפיגור. אין מומחה שהעיד שחלק על כך.
--- סוף עמוד  318 ---
המחלוקת בין הפסיכולוגים נצר ומסלחה הינה, האם הפיגור הוא סביבתי או אורגני. הפסיכולוג נצר סבור כי הפיגור אורגני וזאת בניגוד לדעתו של ד"ר מסלחה. עמדתו של ד"ר לוי במחלוקת האמורה הוצגה בבית המשפט כך:
"למחלוקת ממה נובעת סיבת הפיגור, אין חשיבות כי מעצם בחינת הפיגור יש חשיבות לעצם שיקומו לא לעצם הסקת מסקונת. בפיגור סביבתי יש סיכוי תיאורטי יותר טוב לשיקום מאשר בפיגור אורגני."
(פרוטוקול עמ' 451 ש' 28-23). חרף האמור, ברצוני להביע עמדתי לצורך המשפט הזה. דעתי שיש לקבל את עמדת המומחה מטעם התביעה ד"ר מסלחה כי הפיגור של הנאשם הינו סביבתי.
הפסיכולוג נצר הסתמך במסקנתו על תוצאות המבחנים ועל דברי הנאשם כי עבר מעין ניתוח בתוך השבט בשל דלקת חמורה בהיותו בגיל הרך.
הפסיכולוג הפנה את תשומת ליבנו לסימן באזור הקדמי השמאלי במצחו של הנאשם. עדות הנאשם באשר לניתוח מבוססת על מה שאחרים אמרו לו בהיותו בן שנתיים. בעייה נוספת מהיות העדות עדות מפי השמועה, עולה מתשובתו של הפסיכולוג נצר לשאלה שנשאלה על ידי כב' אב בין הדין, השופט גלעדי
"ישנה בדיקה אובייקטיבית רפואית שאני מניח שלאור הנזק שמצאתי אצל הנאשם הבדיקה האובייקטיבית תגלה שיש ליקוי אורגני במוחו של הנאשם."
(פרוטוקול עמ' 444) בדיקה כזו לא נערכה.
סיבה לקבלת עמדתו של ד"ר מסלחה, הינה התרשמותי ממנו בעת מתן עדותו. לדעתי, הוא היה זהיר יותר בבדיקת הנאשם וקביעת מסקנות לגביו מהפסיכולוג נצר. האחרון התקשה להאמין שהנאשם יוכל לנהוג בכביש בין עירוני כאשר יש זרם תנועה רב, מבלי לגרום לתאונה.
עמדה זו אינה עומדת במבחן מציאות החיים של הנאשם. זוהי רק דוגמא אחת בעדותו של הפסיכולוג נצר, שהחיים של הנאשם אמורים להיות יותר מוגנים ומצומצים מכפי שהם בפועל, וזאת על סמך מעשיו. אולם, החשוב כי אין מחלוקת בין המומחים כי על פי תוצאות המבחן הנאשם סובל מפיגור קל עד בינוני. הפסיכולוג ד"ר מסלחה העיד, כי הנאשם תפקד יותר טוב במבחן חוזר שנתן לו ועל כן ייתכן שהפוטנציאל שלו גבוה מתפקודו במבחן, אבל מוגבלות השכלית של הנאשם קיימת. גם אם אקבל זאת, וכן שהפיגור הוא סביבתי, נראה לי שאין מקום לקבוע אלא שהנאשם סובל לפחות מפיגור קל. כך התרשמתי מהנאשם עצמו. התובע בסיכומיו ציין בצדק שההלכה היא (ראה ע"פ של בית המשפט העליון 909/84 קול נ' מ"י - לא פורסם וצורף לסיכומים), כי גם אם מעידים מומחים פסיכולוגים במהלך המשפט, על בית המשפט להתרשם מהעד עצמו באשר למצבו, גם אם ההתרשמות תהא בניגוד למומחה שהעיד באותו משפט.
הנאשם כאמור, עשה עלי רושם של מפגר. בחקירה נגדית וגם בעדותו במשטרה, התרשמתי כי בדרך כלל הוא נוהג להשיב בקצרה (כך העיד ד"ר מסלחה), ויש בכך להטעות את מי שאינו יודע שהנאשם הינו מפגר. כפי שהמומחים העידו, הנאשם נמנע מעימותים ורוצה לרצות. דומני, כי הוא אדם שתוך ניסיון להשרד על פי הבנתו אינו שואל אם אינו יודע, אינו משיב באריכות וקוד ההתנהגות עבורו הינו המנעות (כפי שהעידו המומחים). "אין הביישן למד" - קבעו חכמינו ואין הביישן מגלה שהוא זקוק ללימוד. ניתן לשאול, האם הדבר אינו מצביע על תחכום של הנאשם? לכך הייתי משיב: לא בהכרח. לדעתי הנאשם אינו פועל כך כמניפולציה מתוחכמת, אלא כדרך של השרדות מתוך אינסטינקט ופחד.
ד"ר לוי התייחס לאלמנט של הפחד הפועל אצל הנאשם וד"ר מסלחה התייחס למרכיב של חרדה הפועל אצל הנאשם. הנאשם בעדותו השיב להרבה שאלות בצורה קצרה. לא תמיד היה ברור לי כאשר שמעתי אותו מה היתה תשובתו לשאלה לו השאלה שנשאלה היתה קצרה ופחות מפורטת.
--- סוף עמוד  319 ---
במצב זה לדעתי הנאשם היה משיב תשובה אחרת. התרשמתי שאם המשטרה היתה מודעת למגבלה זו של הנאשם, החקירה היתה מתנהלת בצורה אחרת ואף היתה יעילה יותר.
הציפיה אינה גבוהה מהנאשם. בשיחותיו עם חוקריו הוא סיפר סיפור, אשר לא ניתן ברצף, אלא בתשובות לשאלות רבות שקטעו את הסיפור שהינו חסר בפרטים. לכן, לא התרשמתי מכך שהנאשם חזר על הסיפור שסיפר מספר פעמים בכדי להוכיח מכך שאם זה לא סיפור אמת הנאשם הסובל מפיגור לא היה יכול לחזור אליו. זוהי הסיבה שיש חשיבות להדרכת המשטרה בשאלות והעלאת פרטים בפני הנאשם. בכדי להבין את הדבר, ניתן להעזר בדברי הפסיכולוגים שעלינו לחשוב על הנאשם במובנים מסויימים כילד בן 10 או אפילו בן 12. ילד בגילאים אלה מוגבל בהבנה, בעיקר בהבנה מופשטת, אבל אינו נטול כל יכולת לחשוב בצורה כזו. ההבדל בין מפגר ושאינו מפגר אינו מוחלט אלא יחסי כאשר גודל כמות ההבדל בין השניים הופכת את ההבדל ביניהם להבדל של איכות.
אביא להלן שתי דוגמאות לתשובות הנאשם במבחן הפסיכולוגי של ד"ר מסלחה: לשאלה מדוע התמרורים בכל העולם דומים? תחילה הוא לא הבין את השאלה ואחרי שהפסיכולוג הסביר לו שהתמרורים שקיימים בישראל קיימים בכל העולם השיב הנאשם שהם גנבו את הרעיון מישראל. לשאלה מדוע הבחירות הן חשאיות השיב שהנאשם שאינו יודע את התשובה.
לעומת זאת. הוא ידע להשיב לשאלה מה עליך לעשות אם אתה רואה עשן יוצא מבית השכנים. תשובתו היתה שיש להשתדל לכבות את האש ואם לא להזמין מכבי אש. (ראה פרוטוקול עמ' 502-501).
לדעתי, ניתן ללמוד מהאמור, וגישה זו אף אושרה על ידי הפסיכולוג ד"ר מסלחה (פרוטוקול עמ' 528) שהנאשם מסוגל להבין עניין יותר טוב, אם יש לו קשר אליו או למד עליהם מניסיון החיים. יקשה עליו להשיב לשאלה ככל שהשאלה מופשטת יותר ורחוקה יותר מניסיון החיים שלו.
אינני מתעלם בבואי לקבוע אם הנאשם מפגר, מכך שהוא עובד מרוויח כ -.3,000 ש"ח לחודש נשוי ואב לילדים ומתגורר במקום שהינו בבעלותו, וכן שלפעמים השיב הנאשם תשובות שמצביעות על חוש הומור או הבנה מסויימת. הסברי לכך, שהנאשם עובד קשה והצליח להתמודד עם מוגבלותו בחברה תוך בחירה או מזל שעובד בעבודה בה הדרישות אינן רבות. הרמה האינטיליגנטית לחוד, ותכונות אופי לחוד. אגב אורחא, זה יכול להסביר הצלחת הנאשם לחזור על הסיפור וללמוד אותו, כי ממילא הסיפור איננו מורכב מבחינת פרטיו. הסבר נוסף, שאינטיליגנציה של אדם אינה עקבית ואחידה בכל תחום ותחום. יש תחומים יותר חזקים אצל כל אדם לעומת תחומים אחרים. למשל, התרשמתי כי יכולתו המילולית של הנאשם עולה על יכולתו לחשוב בצורה מופשטת. דוגמא למגבלות השכלית של הנאשם באה לידי ביטוי בשחזור השני (ת/10) בו כזכור הוא חשב שעליו להתפשט ולהדגים קיום יחסי מין עם הבובה.
אם נסתכל על הנאשם, הוא חי חיי שוליים. עבודה בית, עבודה בית. לפתע, אדם זה הופך למוקד של המשטרה בחקירה בעלת אינטרס ציבורי רב. פתאום הוא הוצא ממקומו הבטוח "ועומד על במה תחת הזרקור".
הוא לחוץ ועומד בפני מעצר או מאסר ארוך. אין זה מקרה של עבריין מנוסה. אין זה מקרה ששוטר ביקש ממנו רשיונות נהיגה בעת נהיגה שגרתית. זה מצב חדש בו אין לנאשם כל ניסיון. הייתי מצפה במצב זה כי הוא ילחץ ואף יגיב בצורה לא נכונה כיצד לנהוג, עד כדי האפשרות של הודאה בדבר שלא עשה.
אם על בית המשפט להתרשם מהנאשם עצמו באשר לאישיותו, אף אם פסיכולוגים העידו בנדון, דעתי הינה, כי כאשר הוא נלחץ, משקר הוא בכדי לסיים את העניין. זוהי דרכו להמנע. המנעות אינה זהה לפאסיביות, כי כדי להמנע יש ליזום הליך, אם כי זו יוזמה מוגבלת.
אם אכן, מה שנאמר לד"ר לוי נכון, שבראות הנאשם איש משטרה הוא חוצה את הכביש לצידו השני, הרי החלטה זו לחצות את הכביש הינה יוזמה להמנע ממפגש איתו.
--- סוף עמוד  320 ---
התרשמותי הכללית מהנאשם, הינה כי הנאשם אינו אומר אמת בצורה שאינה חכמה, בלשון המעטה. בחקירה נגדית הנאשם הכחיש את העובדות הבאות:
א.    אף פעם לא נשארתי עם אבוקסיס לבד בחדר, אני בטוח בכך.
ב.    זה לא נכון שאבוקסיס שרטט תרשים כאשר דיבר איתי. (פרוטוקול עמ' 406).
ג.     אינו זוכר מה אמר לשופטת לאחר השחזור. כזכור, הוא הודה בפניה. (פרוטוקול עמ' 406).
ד.    מכחיש שביקש שהחוקרים יתנו לו סטירות ובוקסים.
ה.    השקר הקיצוני מכל, הוא מכחיש שהודה בפני המדובב. הוא אמר שהוא בטוח במאה אחוז שלא אמר למדובב שלקח את הבחורה. (פרוטוקול עמ' 370).
גם אם יש באימרה האחרונה כעס של חבר שבגד בו, זוהי התנהגות שפועלת מאוד נגד האינטרסים שלו. הרי הוא יודע שהודה בפני המדובב. הוא ראה את המדובב מעיד כך בבית המשפט. תמוהה עוד יותר העובדה שהוא הכחיש את הודאתו בפני המדובב במסגרת חקירה ראשית לשאלות סנגורו. אין לי ספק, כך התרשמתי וכך עולה משאלת הסנגור ותשובת הנאשם, שתשובה זו לא היתה על דעתו של הסנגור, ואף היתה בניגוד לדעתו (ראה עמ' 371 לפרוטוקול). הנשאם עובד עם סנגור כאשר ברור גם לו, כפי שאף אני התרשמתי, שעושה הוא מאמץ כביר בייצוגו, ושולט ביסודיות רבה בחומר אשר בתיק. הוא יודע כמה הסנגור עמל בשבילו. ראיתי איך הסנגור התייחס אליו בכבוד. אבל הנאשם, על דעת עצמו מחליט להכחיש. זוהי דוגמא של יוזמה לא נבונה. אין תועלת בהכחשה. הרי ברור לכל, שהנאשם הודה בפני המדובב. כך הנאשם פועל בלחץ בכדי לברוח, להמנע הוא בוחר בקו עצמצאי ולא הגיוני שיש בו רק לפגוע באינטרס שלו.
אדם כזה, הוא סוג של אדם שמסוגל בחקירה אינטנסיבית ולחוצה בשל מהותה וענינה, להודות בדבר שלא עשה בשל שיקול דעת מוטעה בחקירה, כגון שאין לו ברירה. הנאשם היה לחוץ מאוד, הוא בכה דיבר על התאבדות. ד"ר מסלחה העיד: "שבמצבי לחץ אין לנאשם רזרבות להתמודד עם אותם מצבים, והרי אמרתי שהוא מסתגר וזוהי צורה של התמודדות לא יעילה (פרוטוקול עמ' 517). ד"ר לוי הסביר כי פיגור ודיכאון ביחד מגבילים את שיקול הדעת של הנאשם וכן מגבילים את טווח הראייה שלו. הוא המצב כאשר מחברים את הפיגור של הנאשם עם מצב לחץ. לדבריו, היכולת שלו לשפוט מצב יורדת (פרוטוקול עמ' 464).
הבא נחשוב וננסה להבין מה רמת התפקוד של הנאשם במצב לחץ ודיכאון. אם הנאשם סובל לפחות מפיגור קל, כפי שקבעתי, יש להניח כי רמת הפיגור שלו תרד לכיוון של פיגור בינוני מבחינת יכולתו להגיע להחלטות כאשר הוא שרוי במצבי לחץ ודיכאון. זהו פיגור של ממש. הלחץ שהנאשם עמד בו בזמן שניגש למבחנים של המומחים, בוודאי היה פחות מהלחץ שהנאשם הרגיש במהלך החקירה. במובן זה, המצב שהנאשם סובל מפיגור סביבתי עם יכולת לשפר את המצב, אינה רלוונטית לשאלה איך פעל הנאשם במהלך החקירה. הוא חשוד בעבירות חמורות של רצח ואונס מבלי שהוא רואה דרך להשתחרר ומבלי שאדם נייטרלי מסביר לו שהוא עומד בחזקת זכאי, יתנהל משפט אחרי סיום החקירה וכי מעמדו במשפט אינו פחות מכל איש מרות. ד"ר מסלחה תומך בעמדתי זו בקובעו כי אצל הנאשם רכיב החרדה מאוד משפיע על רמת התפקוד שלו (ראה למשל פרוטוקול עמ' 515).
בעניין אחר הגדיר כב' השופט ברק את מבחן מנת המשכל (.I. Q):
"מבחן ה- I.Q מגדיר את תפקודו האינטלקטואלי של הפרט והוא מבוסס בעיקרו על בחינת החשיבה המופשטת והכישרון המילולי והחשבוני."
(ע"פ 406/88 עקארי נ' מ"י, פ"ד מ"ו (5) עמ' 848). לדעתי תקפודו של הנאשם במצב לחץ ודיכאון קיצוני כפי שהוא היה שרוי בו במהלך החקירה המשטרתית היה ירוד מאוד. אם נקבל את ההשוואה כי הנאשם דומה בהבנתו לילד בן 10 או 12 על אישיותו כפי שנקבעה, נשאל האם ילד כזה, ששרוי במצב לחץ עקב חשד וחוקריו, או אפילו מנהל בית ספרו, יוצאים
--- סוף עמוד  321 ---
מתוך הנחה שהוא עשה את המעשה, מסוגל להודות בדבר שלא עשה? תשובתי לכך הינה בחיוב.
האם אדם כזה שאינו האדם הסביר היה מסוגל להודות בדבר שלא עשה על סמך הגיון שאינו הגיון? יש לקשר עובדת פיגור הנאשם - מבחן "המי" לשאלת תוכן ההודאה מבחן "המה". פיגור הנאשם ואישיותו הינם עובדות משמעותיות. מבחינתי זוהי החולייה האחרונה בשרשרת שיש בה להסיר כל ספק בדבר קיום הספק הסביר.
על רקע קביעתי שהנאשם סובל מפיגור, אין לצפות ממנו להסביר את מעשיו ובוודאי לא בצורה מעמיקה או קוהורנטית. במסגרת מגבלה זו אכן מסר הנאשם מספר אימרות שמתאימות לניתוח האישיות שלו, החרדה שחווה ותחושתו בחקירה שהוא נמצא במלכודת ממנה אין מוצא. בעדותו בבית המשפט מסר הנאשם:
"לשאלתך מדוע חשבתי שאלך לבית סוהר אני משיב כי לא מאמינים לי.
לשאלתך מהיכן אני יודע שלא מאמינים לי אני משיב שהם אמרו לי שאתה לקחת אותה ולא עזר שהכחשתי.
לשאלתך מה אני מרגיש כשלא מאמינים לי אני משיב שהייתי בלחץ ומתח. לא האמינו לי איך יכולתי לשכנע אותם הם ביקשו רק שאני אביא אותה."
(פרוטוקול עמ' 369-368). ובהמשך עדותו:
"לשאלתך איזה רגש זה עשה לי אני משיב שרגש של פחד.
לשאלת בית המשפט מדוע חשבתי שאהיה בבית סוהר אני משיב משום שלא האמינו לי רק אם אני אוציא אותה."
(פרוטוקול עמ' 371). ובהמשך:
"לשאלתך מה חשבתי שיקרה אם אני אודה בפניהם אני משיב שחשבתי שיעזבו אותי מהחקירות ויתחילו לחפש את הבחורה.
לשאלתך מה זה יעזור לי אם יחפשו את הבחורה אני משיב שלפחות אני ינוח, הייתי בוכה והיו לי כאבי ראש.
כשאתה אומר לי שבזה שהצבעתי להם על המקום זה מחזק את העובדה שאני אלך לבית סוהר אני משיב שהבנתי זאת הצבעתי להם כדי שיגמרו וילכו לחפש את הגופה."
(פרוטוקול עמ' 378-376). חכמינו קבעו: "איזהו החכם: הרואה את הנולד" (פרקי אבות - פרק ד'). משתמע מהאימרה שהאינו חכם אינו רואה את הנולד. משתמע מהאימרה שהחכם רואה את הנולד לשנים, הפחות חכם לחודשים והפחות ממנו בימים, אפילו שיודע שהצטברות של ימים רבים מגיעים לשנה.
לראות ולהבין עד גבול הראיה שונה מלראות מבלי להבין. 112.בשל האמור, אינני סבור כי שקרי הנאשם מהווים סיוע במקרה זה.
אכן, שקרי הנאשם במקרה מתאים יכולים להוות סיוע וכן דבר מה נוסף. ברם, במקרה זה, השקר של הנאשם כה בולט כה שזור באפשרות שהוא לא עשה את המעשה, אין לומר שיש בהם לחזק את ידי התביעה.
שקרי הנאשם בכל מיני נושאים כה בסיסיים בצורה כה לא הגיונית שאין בהם לחזק את האשמה. ניתן לומר שהנאשם ישקר או שיקר בכל דבר שחשב שיש בו להפלילו. למשל, הוא
--- סוף עמוד  322 ---
שיקר לד"ר לוי ואמר שהוא אף פעם לא הולך לזונות. שקרי הנאשם אינם מחזקים את פרשת התביעה אלא מסבירים את קשייה. כפי שהסברתי, הנאשם אינו מוסר את האמת אפילו אם הדבר לטובתו. הוא לא תמיד משקר אלא לפעמים מוסר מספר אפשרויות תשובה, כגון: בשאלה האם הבחורה לבשה מכנסיים או שמלה.
האסטרטגיה של הנאשם הינה להכחיש כאשר עובדה זו או אחרת עלולה להפליל אותו, בין אם זה נכון או לא. בשל כך אינני נותן משקל מיוחד שהנאשם מסר אליבי שאינו משכנע וגם אין זה משמעותי בתיק זה שקשה לקבוע מה בדיוק הנאשם עשה בליל העדרות הנערה לפני שהגיע לאתר בסביבות השעה 22:30.
113  ד"ר לוי ניתח את עדויות הנאשם במשטרה וקבע כי: "על סמך נתונים אלה אני מסיק שבמהלך חקירת המשטרה היה מר סולימאן אלעביד מסוגל להודות בביצוע מעשה העבירה החמור אפילו שהוא לא ביצעה ואף לשחזרו." (נ/59 עמ' 12).
אין בכוונתי לתת משקל רב למסקנה זו בשל מספר סיבות:
ראשית, עם כל הכבוד לד"ר לוי הדרך בה בחן את עדויות הנאשם אינה די מקיפה וסיסטמטית. למשל, הוא מנתח התנהגות ושאלות החוקרים אך מתרכז פחות בניתוח הודאת הנאשם בפני המדובב או בפני שופטת בית משפט השלום.
שנית, מבחינה עקרונית הוא גולש לתחום שהינו מחוץ לתחום מומחיותו. תפקידו של בית המשפט להכריע לדוגמא בין מומחים ברפואה ואפילו שבית המשפט אינו רופא. אם כך, בוודאי על בית המשפט להכריע בשאלת התרשמות שכן לפי שיטתנו המשפטית על בית המשפט לקבוע את העובדות. בהקשר זה, מעניין הנפסק באנגליה שפורסם בחודשים האחרונים:
a proper case evidence from a psychiatrist or psychologist "In admissible to show that witness or a confession was was
However, the Crown could not call a witness of fact unreliable. then, without more, call a psychologist or psychiatrist to and reasons why the jury should regard that witness as give reliable." in a proper case, evidence from a psychiatrist or "Thus, may be admissible to show that a witness is psychologist
or confession is unreliable. But Mr Jones points out unreliable there is no case in which psychiatric or psychological that has been admitted to boost, bolster or enhance the evidence
of a witness for the Crown or indeed of any witness. He evidence that it is for the jury to assess the reliability and submits of witnesses and it cannot be right to allow persuasiveness
however expert, to suggest to the jury that they should evidence, a witness of fact." believe
V Robinson, All ER 1994 part 5 August 1994 p.347-351) R)
מומחיות בקביעת אישיות הנאשם במישור הכללי הינה לגיטימית, אפילו והיא נוגעת לשאלה הכללית האם הנאשם מסוגל להודות בדבר שלא עשה.
ברם, מומחיות בשאלה הספציפית האם הנאשם עשה את המעשה או הודה בדבר אמת, מתנגשת עם שיטת המשפט האנגלי לפיה חבר המושבעים, הם, הם הקובעים את העובדות כפי שבשיטתנו התפקיד מוטל על בית המשפט. אף הסנגור מסכים לכך. במהלך המשפט כאשר התובע התנגד להגשת חוות דעתו של ד"ר לוי בשל התייחסות ספציפית ומסקנה להודאות שנמסרו אמר הסנגור שמה שבגדר השערה יישאר בגדר השערה, ומה שהוא מוצא
--- סוף עמוד  323 ---
בו חיזוק ישמש חיזוק וכן שהפסיכולוג יכול להתרשם שהנאשם היה בסיטואציה של לחץ, זוהי התרשמות שלא חורגת מתחום מומחיותו.
114. הערה נוספת באשר לחוות דעתו של המומחה ד"ר לוי.
יש בעדותו של ד"ר לוי לחזק טענתי שהוזכרה לעיל כי יש לאבחן בין האמת ברגש שהנאשם מראה בזמן השחזור בפרט ובעדויות בכלל, והאמת בהסבר לרגש שהוא מוסר. למשל הנאשם יכול להיות בדיכאון גם בגלל מצבו לא מפני שהוא עשה את המעשה אלא מפני שלא עשה את המעשה וחש כי הוא נמצא במלכודת. לדעתו, יש להסביר את דברי הנאשם מתוך "העיניים הדיכאוניות" בהן התסכל על עולמו במהלך החקירה. (ראה פרוטוקול עמ' 468 ו- .(474
114. העדר גופה:
גופת הנערה לא נמצאה עד עצם היום הזה. התובע בסיכומיו התייחס לשלושה מקרים שפורסמו בהם הנאשם הורשע בעבירת רצח בלא שנמצאה הגופה.
1.     ע"פ 642 ,622 ,543/79 נגר ואח' נ' מ"י פ"ד ל"ה (113 (1.
2.     ע"פ 609/86 אלג'ים נ' מ"י, פ"ד מ"ב (541 (2.
3.     ע"פ 20/89 יעקב אמסלם נ' מ"י פ"ד מ"ד (566 ,573 (1.
משלושת פסקי דין אלה עולה כי הלכה היא היום במדינת ישראל, כי אין לומר שבהעדר גופה לא ניתן לבסס הרשעה על יסוד ראיות אחרות.
זאת בכפוף לכך שבית המשפט ינהג בזהירות הנדרשת מהמצב. לפי פסקי דין אלו, ניתן להרשיע על סמך הודאת הנאשם בכפוף לדבר מה נוסף בעל משקל רב יותר (ראה פסק דין נגר עמ' 143).
לעניננו, מעדיף אני לא לעסוק בניתוח התיאוריה של אותה הלכה פסוקה אלא את דרך יישומה.
הדבר מה הנוסף בפסק דין נגר סוכם בדרך זו על ידי הנשיא שמגר:
"כאשר יוצאים שלושה לדרך אך כעבור מספר שעות חוזרים שניים בלבד והשלישי מאז ואיננו, ואין הסבר להעלמו, הרי יש בכך להסביר בבירור על קיומה של הזדמנות לבצע את העבירה ... העדויות כי היו בידי אלו שיצאו לצופיה אקדח ועדויות בדבר המאמצים להשגת האקדח אך הם בגדר נתון ראיתי נוסף ונפרד ונדרש כאן."
(פסק דין נגר עמ' 149). הנשיא שמגר הצביע על כך שמערכת הראיות הנסיבתיות די היה בה כדי לשמש יסוד להרשעה בלי ההודאות. ההרשעה התבססה על קיומו של מניע וכן אימרה של אחד המעורבים ממנה ניתן ללמוד על כוונתיו לעבור את העבירה.
בפסק דין אלג'ם מצא כב' השופט בך חיזוק, התוספת הראיתית הדרושה שם, במניע המשותף של הנאשם ושותפו שהעיד נגדו לבצע את העבירה.
הנאשם חשד בקורבן שהיא מסרה למשטרה מידע בעניין ביצוע שוד, וכן הודאתו של הנאשם במשטרה באה על אף שמכחיש ביצוע הרצח מתאר נסיעתו עם הקורבן למקום בו היה נוכח בזמן ביצוע הרצח. בית המשפט אף התייחס להודאת העד במשטרה שהצטיינה בבהירות ובהגיון פנימי ואף נתמכה בראיות חיצוניות של העדים. מיותר לציין כי בעניננו אין מחלוקת שהנאשם לא הכיר את הנערה לפני המקרה ובוודאי אין רקע לכל סכסוך או מניע. כמו כן, אין כל עד נוסף שתיאר את המקרה לא במשטרה ולא בבית המשפט.
--- סוף עמוד  324 ---
בפסק דין אמסלם קבע כב' השופט אלוני שקיים בין היתר הסיוע הבא:
1.     הנאשם לקח אקדח בבוקר יום הרצח והרצח אכן בוצע באקדח.
2.     התרשמות עד מהתנהגותו של הנאשם באותו יום שהוא עומד להשתמש באקדח. אם נשווה את "הדברי מה" בתיק זה, שהם עדות שחדה, החורשה וסיגריה, לחיזוקים שהזכרנו בפסקי הדין שלעיל בולט אופיים החלש של ראיות אלה שאמורות לחזק. באותם פסקי דין, אף העידו עדים נוספים בפרטים מרכזיים הקשורים לרצח. זוהי איכות מהותית אחרת כאשר מדובר בתיקים, כולל התיק הזה, שכל אחד מהם צועק לחיזוק משמעותי ביותר. האמור מתיישב עם הקו שהצגתי כי בתיק זה הדבר מה אינו עומד בדרישות של המקרה הזה. אין חוט של ראיה חיצונית המובילה ישירות לנערה. אף אין חוט של ראיה חיצונית המובילה את הנאשם לתפקיד הרוצח.
115  הגופה לא נמצאה במזבלה:
על אף חיפושים אינטנסיביים של המשטרה ושירותי עזר של צה"ל, גופת הנערה לא נמצאה באתר דודאים. זה קושי בתוך הקושי של העדר גופה.
הרי הנאשם הצביע על מקום ספציפי ושם לא נמצאה הגופה. לעניין יעילות החיפושים הוצגו שתי גישות על ידי שני עדי תביעה. מר יגאל סגל, שהוזמן להשתתף בצוות החקירה, בתוקף תפקידו ונסיונו כאיש יחידת איתור נעדרים בצה"ל ומשמר האזרחי. בעדותו בבית המשפט הוא תיאר ליקויים בדרכי החיפוש. מצד המחפשים עצמם, סדר ההסתכלות שלהם כאשר הם מחפשים גופה או חלקי גופה ולא חלקים אורגניים (פרוטוקול עמ' 281-280). לדעתו הגופה לא היתה יכולה להשאר שלמה באתר המזבלה, ובמצב שהם היו נתקלים במה שנשאר מהגופה לא היו מסוגלים לזהותה. נוצר קושי בשל עייפות הצוות ותנאים של חודשי הקיץ והריח הלא נעים.
עם זאת הוא מוסר שאם הגופה הייתה שם, הצוות היה מגלה אותה. הוא תיאר צוות של אנשים שעמלו שעות רבות.
בדו"ח שהוגש מטעמו (ת/64) ציין:
"נוצרו במקום בתנאים אלה תסיסה וריקבון באופן שיכול לגרום להתפוררות מוחלטת של הגופה. קל וחומר באם טולטלה על ידי טרקטור."
(ת/64 עמ' 3). מאחר שסוכם שהעד אינו מעיד כעד מומחה והדו"ח שלו אינו תחליף לחוות דעת אלא כאיש שטח ניתן להזכיר את דעתו של סנ"צ אבוקסיס כי אם הגופה היתה במקום היא היתה נמצאת. הנאשם הכיר את המקום והצביע על שטח מסוים כמקום המתאים, הכל כפי שציינו. אין להפוך את המזבלה לגודל מפלצתי. (ראה ת/4 ב' תמונה 54).
המסקנה מכל האמור, שהתמונה בעניין זה אינה ברורה. לא העיד עד מומחה באשר לתהליכים הכימיים שהיו עוברים על גופה הנמצאת בתנאי האתר על כל היבטיו, כולל החום ששרר בחודש יוני והמועד בו התחילו החיפושים במקום, לעומת תאריך היעלמות הנערה.
דעתי בנדון הינה כדלקמן:
1.     לא הוכח שאי המצאות הגופה באתר מוכיח שהיא לא נמצאת שם.
2.     ייתכן וניתן היה לצפות להמצאות כל פריט בחיפוש שהתקשר לנערה, כיוון שלא נמצא דבר יש לכך בכל זאת משקל מסוים.
3.     העיקר, הגופה לא נמצאה. על אף שלא שללתי האפשרות שהגופה נמצאת במקום, המצב של העדר גופה הינו קושי משמעותי ביותר לתביעה.
--- סוף עמוד  325 ---
116  כיוון שעל פי הנטען בכתב האישום הנערה נרצחה, עליי לשאול האם ניתן לקבוע שהנערה עודנה בחיים או לא. אקדים ואומר כי אין לי תשובה פסקנית בנדון. אולם, ולצערי, חלוף הזמן מבלי לקבל כל ידיעה על המצאות הנערה, ממנה או מאחר, מגדיל את הסיכוי שהנערה אינה בחיים. במובן זה שונה המצב היום, כחלוף שנה וחמישה חודשים אחרי המקרה, מהמצב ביום הגשת כתב האישום, כחודש אחרי המקרה.
בתאריך המוקדם יותר, היה יותר בסיס לתקווה שאכן היא בחיים ותמצא.
במהלך המשפט העיד סא"ל מחיל המודיעין תוך התייחסות למידע בדבר אפשרות שהנערה נפלה קורבן לפעולה עויינית. המידע הוגדר על ידו כמפוקפק בשל תוכנו ולא בשל מקורו. מידע זה התקבל אצל הגורמים הביטחוניים בסמוך למועד בו הבחורה נעלמה. הסנגור עתר לבג"צ לגלות ראיה חסויה באשר למקורות המידע ושיטות הפעולה. כב' השופט אור דחה את העתירה פרט לציון פרטים מעט, כולל שהמידע האמור הינו בגדר עדות שמיעה וכן שהמידע הינו כללי אשר אפשרות השימוש בו כראיה במשפט פלילי אינה ממשית. (ראה בש"פ 3053/94 שהוגש במהלך המשפט, עמ' 4). עד היום, אף אירגון עויין לא לקח על עצמו האחריות למעשה. זה אינו מתאים להתנהגות ארגון כזה, אחרי מעשה כזה. יתר על כן, ממה שידוע לנו על הנערה היא אהבה את הורי ואחיה ואת חייה. על כן, לצערי, קיימת הסתברות גבוהה שהיא איננה בחיים על פי הנסיבות, אם כי לא הובאה בפניי הוכחה אובייקטיבית מוכחת.
בהקשר העניין ראוי לציין את דברי כב' השופט אילון בפסק דין נגר:
"לא די שיוכח מותו של אדם על-ידי ראיה נסיבתית, שהיא כולה שלילית במהותה, כגון: שאין אנו יודעים במשך תקופה ניכרת מה עלה בגורלו של אדם פלוני, אלא צריך שיוכח על-ידי ראיה נסיבתית שהימנה יש להסיק, בדרך חיוב, מותו של האדם."
(ע"פ 543/79 נגר ואח' נ' מ"י, פ"ד ל"ה (155 (1). לפי הממצאים שקבעתי, לא הובאה בפניי במשפט זה כל ראיה נסיבתית חיובית להבדיל מראיה נסיבתית שלילית שהנערה אינה בחיים. עם זאת, נושא המשפט הוא האם הנאשם הוא אשר עבר עבירת רצח כלפיי הנערה.
הרשעה בדין פירושה שהנאשם רוצח והבחורה נרצחת. בעניין זה, על רקע הראיות, העדר גופה הינה דבר מה חסר משמעותי ביותר. בנוסף יש בה כדי לחייב דבר מה משמעותי ביותר.
117  העדר גוף:
העדר גופה הינה קושי משמעותי. קיים קושי נוסף והוא העדר גוף.
היכן הנערה? הנאשם בהודאותיו לא הצליח למסור כל פרט מזהה.
בשחזור האחרון, בהיותו שבור וחלש מבחינה רגשית הוא לא היה מסוגל לומר האם הבחורה הינה הנערה חנית קיקוס. האם ניתן להרשיע כאשר אין לדעת גם מפי הנאשם אם הוא אי פעם פגש את הנערה. שאלה זו מצביעה על חסר של ממש.
חשוב לחבר דבר מה חסר זה של העדר גוף עם הדבר מה חסר של פיגור שכלי. שאלה מרכזית היא, האם הנאשם הודה באמת או בשקר, האם סיפר סיפור אמת שהיה שותף לו או המציא לפעמים "עם עזרה" סיפור שלא קרה. דרך חשובה לבחון את הדבר הינה כיצד מתאר הנאשם את הבחורה באשר להתנהגותה היא. הרי אם הנאשם מפגר, יקשה עליו להמציא תיאור התנהגות של אדם שאמור להיות חכם יותר ממנו. כפי שציינו לעיל, אם הבחורה בלחץ של פיקוח נפש ואמורה להיות פחות חזקה פיזית מהנאשם, דרך ההתמודדות הנותרת לה הינה שכלית. הבחורה אינה מפעילה את דמיונה בכל שלב של הסיפור. לדעתי זאת מפני שהנאשם מוגבל ביכולת להפעיל את דמיונו, בוודאי באשר לבחורה על פי גרסתו. במסגרת המבחנים, שני הפסיכולוגים התייחסו והביאו דוגמאות ליכולת המצומצת של הנאשם לספר סיפור. (ראה למשל עדותו של הפסיכולוג נצר עמ' 521 ,446 לפרוטוקול). אם הנאשם אכן פגש את הנערה, הייתי מצפה ממנו שיתאר דברים שהיא עשתה שלא הייתי מצפה שהנאשם היה מסוגל לחשוב עליהם בעצמו. התיאור של הבחורה מתאים יותר לזונה שמסכימה לעלות
--- סוף עמוד  326 ---
לרכב תמורת הסעה, להבדיל מכסף, מאשר תיאור של בחורה במצוקה. סיפור האינוס של הנאשם אינו משכנע ולמעשה הנערה מסכימה למגע המיני בשלבים הראשוניים בהיותם בחורשה, כאשר אין הדבר הגיוני. דרך המתת הבחורה אף היא לוקה בחוסר הגיון. הבחורה אינה מתנהגת כמצופה בשלבים מסויימים. לפעמים היא לא מגיבה כלל.
אינה נראית, בעיקר אינה נשמעת. הנאשם אינו יכול לספק תיאור יחודי או סימן מזהה של הנערה. הדברים שנמסרו מפיה אינם נכונים, היא בדרך להוריה בבאר שבע, ובמתח איתם על אפשרות של נישואים עם ערבי. הנאשם נחקר בעניין תיאור הנערה שוב שוב על ידי מיטב חוקרי המשטרה בנגב, והם לא הצליחו להוציא מאדם שהינו מפגר כל פרט מזהה. ממה זה נובע אם לא מצב אובקיטיבי שהנאשם באמת לא יודע. הוא טוען שאנס אותה אבל אין ביכולתו לתאר אם לבשה מכנסיים או שמלה. הוא מוסר, שהבחורה היא זו שהורידה את בגדיה ולבשה אותם בחזרה לפני ואחרי האינוס. התביעה חייבת להוכיח ביצוע עבירה נגד הנערה, ובסיפור היא נמצאת בין הצללים. כאמור הנאשם אינו מסוגל לתאר אותה ולזהותה על אף שהוצגה לו תמונתה.
118. סימני זיהוי:
בהמשך לאמור לעיל, אין סימני זיהוי המצופים מאירוע של אונס ורצח. אין ברכבו של הנאשם דם, שיער, או טביעת אצבע של הנערה. אין כל פריט אחר מזהה כמו סימני זרע על בגדי הנאשם. ניתן לתת הסברים חלקיים למצב זה. הנאשם לא נעצר מייד, רכבו נוקה ונשטף למחרת, לא היה מאבק בין שני המעורבים בשל ההבדל בכוחם הפיזי. ברם, תארנו לעיל את הדרך שהנאשם שטף את הרכב והאחרון נבדק רק שמונה ימים לאחר מכן. אפילו אם הנאשם חזק בהרבה מהבחורה, היא אינה נטולת כח ומשקל. במצב המתואר כאשר היא נאבקת על חייה, הייתכן שהיא נשארת פסיבית ואין לה יכולת לשרוט אותו? אם באמת הנאשם נתן לה "בוקסים וסטירות", כפי שתיאר, למה לא נמצאו סימני דם שלה.
אבוקסיס מתאר את הבדיקות שנערכו. נערכה בדיקת טביעת אצבע בדרך של לקיחת מוצגים מחדרה של הנערה, המשטרה מצאה שיער ברכבו של הנאשם אבל הוא לא התאים לשערה של הנערה. אבוקסיס הסכים שאין חוות דעת הקושרת את הממצאים ברכבו של הנאשם לנעדרת חנית קיקוס.
(ראה פרוטוקול עמ' 111). פקד אריה בראונר שערך חלק מהבדיקות העיד בבית המשפט (עמ' 69-68) וכן רשם דו"ח שהוגש (ת/4). אף פה, קביעת המומחים כי הנאשם מפגר רלוונטית. איך ייתכן שהנאשם שמוגבל בשכלו מבצע עבירה אלימה כזו ומצליח להסתיר את כל הסימנים.
האם הוא מסוגל לבצע את העבירה המושלמת? שהרי פרט להודאתו המשטרה לא היתה מצליחה אפילו להגיש כתב אישום נגדו. חסר זה אף לו יש משקל.
119. טענת שכרות:
במשטרה טען הנאשם כי לפני שפגש את הבחורה באותו ערב הוא היה בשעות הצהריים בנתיבות וקנה משקאות אלכוהוליים. השוטרים בדקו מקומות שונים בנתיבות, כולל המקום המשוער "סופ-סופ פיצה" ואף עד לא הובא להעיד בבית המשפט ולא הוגש אף מסמך לאשר אמיתות טענת הנאשם (ראה נ/36, נ/37 ו- נ/48). חשיבות הדבר הינה שהסבר הנאשם לחוקרו לאשר סיבת ביצוע מעשים כה חמורים כפי שהודה בהם וכן אי ידיעת פרטים היתה שכרותו. באם יטען, אולי הנאשם קנה משקאות חריפים ועובדי המקום לא זיהוי אותו, אשיב בצורה זו:
גם בשלבים הסופיים של החקירה, (למשל עדותו האחרונה בפני אבוקסיס) הנאשם אינו רוצה להצביע על המכולת כלשונו, אינו יודע את שם המקום, אינו מתאר היכן הוא נמצא והוא מעדיף לדבר על נושאים אחרים. האם לא ייתכן שהנאשם מבין שאין לו מקום עליו הוא יכול להצביע?
העד, מסעוד אזולאי, שראה את הנאשם באותו לילה בשעה 24:00 אמר שהנאשם לא היה שיכור:
--- סוף עמוד  327 ---
"לשאלתך האם הנאשם נראה לי שיכור אני משיב שלא.
לשאלתך האם אני יכול להבדיל בין אדם שיכור אני משיב שהוא התנהג טבעי.
(פרוטוקול עמ' 213).
עד זה הינו עד נייטרלי. הוא היה מספיק רגיש לדברי הנאשם באותו ערב באשר להתנהגות שחדה שהוא פנה למשטרה מספר ימים לאחר מכן, תוך חשד ששחדה מעורב בביצוע המקרה. אם הנאשם היה ממש שיכור בשעה 22:00, כפי שהוא בעצמו מספר, איך זה שלא נראים עליו סימני שיכרות בכלל בשעה 24:00. מזה אני למד שהנאשם לא היה בגילופין.
מכאן השאלה למה יישקר בדבר זה? ייתכן שאף הוא הבין שבלי הסבר למעשיו, כגון היותו שיכור, אין לו דרך להסביר לאחרים שהוא ביצע מעשים כה חמורים. עבורו עניין זה הוא מעיין נקודת מפלט.
120. איך התנהג הנאשם באותו לילה? על פי עדותו של העד הנייטרלי אזולאי מצטיירת התמונה הבאה:
"הוא צחק איתנו ואנחנו צחקנו איתו ... הוא צחק טבעית הוא אמר חצי צחוק וחצי ברצינות."
(פרוטוקול עמ' 213). ובהמשך:
"לשאלת בית המשפט האם דיברתי עם הנאשם באותו לילה הרבה, אני משיב שלא, הוא התנהג כמו כל לילה וחייך."
(פרוטוקול עמ' 219). ראיתי בשחזורים ובעדויות החקירה שהנאשם מתרגש, אפילו מתרגש מאוד בהיותו בלחץ. העד אזולאי ראה את הנאשם שעתיים אחרי השעה שעל פיה טענה בוצעו האונס והרצח בתוך אתר שעל פי טענת התביעה הוא המקום בו נמצאת הגופה. על פי התרשמותי, הנאשם לא היה מסוגל לשחק את התפקיד של הרגוע והטבעי באותו לילה לו ביצע את העבירה. יש בכך לחזק מסקנתי שלא הוא עשה המיוחס לו בעובדות בכתב האישום.
121. ברצוני להבהיר נקודה נוספת שקשורה לחקירתו הנגדית של הנאשם. על אף שאינני סבור שיש בנקודה להוות דבר מה חסר היא מתקרבת לכך.
ציינתי לעיל את שתי הנקודות הבאות:
1.     הכלי של חקירה נגדית ובמיוחד של נאשם, הינו כלי המאפשר לבית המשפט להתרשם ממנו ולהגיע לחקר האמת.
2.     בזמן " שעד התביעה - הנאשם" הפליל את עצמו והודה מחוץ לכתלי בית המשפט. הוא כמובן לא נחקר נגדית וחקירתו לא נעשתה בפני שופט על מנת לשאול שאלות הבהרה במידת הצורך ולהתרשם ישירות ממנו, איך הוא מעיד ואיך הוא מתמודד עם חקירה נגדית.
במשפט, הנאשם בחר להעיד אבל צורת החקירה ותשובות הנאשם לא אפשרו לי להתרשם בשאלה האם הוא ביצע את המעשים המיוחסים לו. כפי שאבהיר, אינני מותח ביקורת על כך כלפי התובע שהופיע בתיק רב היקף זה בשליטה בחומר שיש בו להרשים, וכן הופיע בכישרון רב, וגם בהגינות שיש בה רק להעריך ולשמש דוגמא לתובעים אחרים (ראה עמ' 567 בפרוטוקול המתייחס לפסק דין בן עזרא, נספח ד' לסיכומי התביעה). תשובות הנאשם, פיגורו ואישיותו הם אשר יצרו את המצב.
אסביר דבריי: התובע חקר את הנאשם וניתן לחלק את החקירה לשני שלבים: בשלב הראשון, בית המשפט קיבל הזדמנות להתרשם מתשובות הנאשם, התייחסותו לחייו בעבר,
--- סוף עמוד  328 ---
רמת הבנתו וכדומה. הנאשם נשאל שאלות בנושא אישיותו, לאו דווקא תמיד בהקשר למקרה.
בחלקה השני של החקירה הנגדית הנאשם נשאל שאלות במישור של הכחשה או אישור לאמרות שונות שלו במשטרה. הגישה הכללית שלו היתה להכחיש דברים אפילו כשברור שלא ניתן לקבל את הכחשתו. דוגמא גרידא לכך הינן: הכחשתו שהוא הודה בפני המדובב. באופן כללי הוא הכחיש שאלות שהתשובות עלולות להפלילו לפי הבנתו. התוצאה מהאמור היתה, שכאשר הנאשם ירד מדוכן העדים, לא יכולתי להתרשם מהחקירה הנגדית אם הנאשם עשה את המעשים המיוחסים לו כשאלה מנותקת מהשאלה במה הודה במשטרה. ייתכן וניתן היה להתגבר על עניין זה אם בזמן החקירה הנגדית היו מציגים בפני הנאשם אם היו מציגים קטעים מהשחזור בהם הוא בוכה ומכה על חטא על מה שהוא עשה ושואלים את הסברו. או חקירת פרטים שלהם לנאשם רגישות מיוחדת כמו אישתו ובניו. כך או כך, התוצאה היתה שמהחקירה הנגדית לא יכולתי להתרשם ישירות אם הנאשם עשה את המעשה. יכולתי להתרשם ישירות מהשאלה איך הנאשם פועל במצבי לחץ. מה דרך המתמודדות שלו וכדומה. ענינים שהתייחסתי אליהם לפני כן. אולם, ואף אם הדבר אינו אשמת מאן דהוא, נמנע ממני בתיק בעייתי זה, המלווה בספקות, להתרשם אחרת מהנאשם.
122. סיכום דבר מה חסר:
דבר מה חסר הינו כלי עזר לבדוק את המבחן החיצוני תוך קביעה באשר לאמיתות הודאת נאשם. דבר מה נוסף הינו מבחן חשוב יותר מדבר מה חסר, במובן זה, שבלי דבר מה נוסף חייב בית המשפט לזכות, ואילו בלי דבר מה חסר בית המשפט לא חייב להרשיע. מעבר לכך, הדבר מה החסר מרחיב את בדיקת אמת ההודאה ומאפשר לשופט לצאת החוצה מהמבחן הפנימי של בדיקת ההודאה. חשוב לבדוק ביסודיות את הודאת הנאשם.
אבל חשוב לא פחות לא להיות כלוא בתוכה. יש לצאת ממנה מחוץ להודאה. ציינתי, "דבר מה חסר בה", חשוב גם להשוותה לדבר מה נוסף ולהתרשם מאיכות הראשון לעומת איכות השני. בעניננו הבה נשווה בין השניים. האם ניתן להשוות את המשמעות של דברי מה החסרים: העדר גופה, פיגור הנאשם והעדר גוף לדברי מה הנוספים:
עדות שחדה, חורשה וסיגריה? לדעתי התשובה ברורה והמרשים בין השניים הינו "דברי מה החסרים". דברי מה החסרים שהזכרתי הינם דברים מהותיים המטילים צל כבד על אפשרות של מתן משקל רב לדברי מה הנוספים ועל אפשרות הרשעת הנאשם בתיק זה.
123. ספק סביר ודברי סיכום:
כלל ידוע במשפט הפלילי כי על התביעה להוכיח אשמת הנאשם מעבר לכל ספק סביר. על פי הפסיקה אין די בכל ספק. אין די בספק בעלמא, ספק דחוק או ספק שלא נאחז במציאות, אלא נדרש ספק סביר. כפי שהבהרתי לעיל מסכים אני עם העמדה כי חזקת החפות לרבות חובת התביעה להוכיח את האשמה מעל לכל ספק סביר, הינה זכות הנגזרת מחוק יסוד כבוד האדם וחירותו.
מעבר לכך, אינני רוצה להוסיף. כפי שנקבע בהצעת תיקון לחוק העונשין (חלק מקדמי וחלק כללי) באשר לסעיפים של פרשנות ודין ספק סביר:
"סעיפים אלה מבטאים מושכלות יסוד במשפט הפלילי המושרשים היטב בפסיקת ארצנו אך עד כה לא קיבלו ביטוי מפורש בחוק החירות."
(הצעות חוק התשנ"ב עמ' 141). אין ברצוני להוסיף מעבר לאמור. היות ואין ברצוני לחדש בעניין.
לדעתי, על פי דין, יש לזכות את הנאשם מהאשמה המיוחסת לו. על מנת להגיע לתוצאה זו, אין צורך להרחיב או לתחום גבול חדש במושג של הספק הסביר. די ביישום הלכה זו.
--- סוף עמוד  329 ---
מסקנתי בתיק זה הינה, כי ישנם מספר רב של ספקות ממשיים בהודאת הנאשם והמשקל שיש לתת להם. זוהי גם מסקנתי באשר לאפשרות של התביעה להצביע על דבר מה נוסף, שהינה ראיה נדרשת על מנת להרשיע.
כפי שנקבע בפסק דין לוי יש קשר של יחסי גומלין בין השניים.
מכאן, בדיקת ההודאות והדבר מה במכלול אחד יוצרת ספק סביר נוסף. אין חובה להוכיח או לקבוע שהנאשם לא עבר את העבירה מעל לכל ספק סביר בכדי לזכותו. אך יש חובה לקבוע שהנאשם כן עבר את העבירה מעל לכל ספק סביר בכדי להגיע לתוצאה של הרשעה.
124. די בספק סביר אחד שהנאשם ביצע את העבירות המיוחסות לו, בכדי לדחות את כל פרשת התביעה.
הפילוסוף, בבואו להתמודד עם השאלה האם הכוס הינה חצי מלאה או חצי ריקה. יסביר כי מבחינתו השאלה איננה בעלה משמעות. הפסיכולוג יאמר שזה עניין של מזג ואופי, אם האדם אופטימיסט או פסימיסט.
5129371 54678313לעומתם השופט אינו יכול לשמור על מרחק וחייב לנקוט עמדה. השופט בבואו להסתכל על הכוס האמורה במסגרת משפט פלילי, חייב להדגיש את אשר אין בו, את החלק החסר. אסור לו להסתכל על כוס מלמטה למעלה, אלא עליו להתסכל מלעלה למטה. אם הכוס אינה מלאה, אפילו היא כמעט מלאה, הנאשם יהנה מהספק.
חובתו של השופט לדעת את אשר הוא יודע, אינה נופלת מחובתו לדעת את אשר אינו יודע. למעשה זוהי חובה אחת.
סוף דבר, דעתי היא כי לא הובאו ראיות להוכיח אשמת הנאשם מעבר לספק סביר. לו דעתי היתה נשמעת הייתי מזכה את הנאשם מהאשמות המיוחסות לו רצח ואונס מחמת הספק.
5129371 54678313
--------
בעניין עריכה ושינויים במסמכי פסיקה, חקיקה ועוד באתר נבו – הקש כאן נוסח מסמך זה כפוף לשינויי ניסוח ועריכה ג' גלעדי 54678313-76/93   --- סוף עמוד  330 ---     ____________________________________________________________________________________________________ תפ (ב"ש) 76/93 ‏ ‏ מדינת ישראל נ' סלימאן אל-עביד ____________________________________________________________________________________________________ www.nevo.co.il ____________________________________________________________________________________________________